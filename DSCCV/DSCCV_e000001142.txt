Diputació Permanent de les Corts Valencianes realitzada el dia 22 d'abril de 2020. Comença la sessió a les 10 hores i 8 minuts. Presideix el president de les Corts Valencianes, senyor Enric Morera i Català. Sessió número 2. X Legislatura. Primera reunió.

El senyor president de les Corts Valencianes:

…en estes circumstàncies un tant especials.

I, abans de començar la nostra Diputació Permanent i per acord unànime de la Junta de Síndics, anem a guardar un minut de silenci en record i en honor a totes les víctimes, totes les víctimes, d'esta pandèmia.

(La cambra guarda un minut de silenci)

El senyor president de les Corts Valencianes:

Moltes gràcies, senyories.

Com saben vostés, també figuren les senyeres, les banderes a mitja asta a l'entrada del nostre edifici, del Palau dels Borja.

Senyories, ja, sense més dilació, anem a passar a substanciar els punts de l'ordre del dia d'esta Diputació Permanent, que transcorrerà hui dimecres, dia 22, i demà dijous, amb la convalidació dels decrets llei del Consell.

Compareixença del president del Consell, senyor Ximo Puig i Ferrer, per a informar sobre els impactes sanitaris, econòmics i socials que té la pandèmia ocasionada per la COVID-19 a la Comunitat Valenciana, sobre el conjunt de mesures que ha adoptat el Consell per a fer front als seus efectes adversos i sobre les mesures que s'adoptaran durant la situació de post emergència

El senyor president de les Corts Valencianes:

Compareixença del president del Consell per a informar sobre els impactes sanitaris, econòmics i socials que té la pandèmia ocasionada per la COVID-19 a la Comunitat Valenciana, sobre el conjunt de mesures que ha adoptat el Consell per a fer front als seus efectes adversos i sobre les mesures que adoptaran durant la situació de postemergència. El procediment es troba articulat en l'article 172 del nostre reglament.

I ja, sense més dilació, li donem la paraula al president del Consell que, sense límit de temps, farà una explicació del que acabem d'explicar.

El senyor president del Consell:

President.

Senyores i senyors diputats.

Comparec davant de vostés i del poble valencià, al temple de la paraula, enaltint el silenci. Silenci de respecte, de reconeixement, d'unitat davant les víctimes d'una pandèmia cruel. Silenci davant les famílies que ploren les absències. Silenci davant l'admiració als herois anònims, que ens han donat una lliçó de professionalitat, generositat i servei públic als qui estem ací. Moltes gràcies.

Senyories, hui no és una sessió més a les Corts. Han mort més de mil valencians i valencianes en una pandèmia global que està colpint el món sencer. 1. 112 valencianes i valencians; 21. 282 espanyols; 172. 000 persones a tot el planeta. És el pitjor que pot imaginar un president, un govern, un parlament…, en definitiva, un país.

Mil vides perdudes en un mes i mig, la majoria d'elles persones majors que s'han deixat la pell a la faena, a casa amb la família, per construir l'estat del benestar, la democràcia i la societat avançada que hui tenim. Moltes d'elles, per desgràcia, han tingut un final de vida sense poder agafar-se a la mà que més volen, la mà que més necessitaven, la dels seus familiars.

Ningú de nosaltres ha conegut res semblant. Esta és, de fet, la major catàstrofe de salut pública per a les generacions que hui poblem els territoris d'Espanya.

A banda, les quasi mil persones que encara tenim als hospitals, lluitant per superar la malaltia que ha canviat la societat en esta amarga primavera.

Estem confinats a casa. Les escoles estan tancades, els carrers buits, els comerços amb la persiana baixada. Més de tres-centes cinquanta mil treballadores i treballadors han patit un expedient de regulació temporal d'ocupació. Més de cent mil autònoms ens han demanat ajuda en un sol dia. Desenes de milers d'empreses valencianes viuen amb incertesa, per eixa pregunta que plana des de fa un mes: «I, desprès? Desprès, què? Què passarà? »

Esta, certament, no és la societat que hem somniat tantes generacions de valencianes i valencians. La idea d'una Comunitat Valenciana pròspera, lliure i amb justícia social s'ha vist, de sobte, amenaçava per les gravíssimes conseqüències sanitàries, socials i econòmiques del COVID-19. Este és, sense dubte, l'escenari que ningú de nosaltres voldria, però este és el moment que ens ha tocat viure i així l'hem d'afrontar.

Senyories, estic segur que la nostra societat resistirà, ressorgirà i seguirà progressant. Un nou renaixement és possible i depén de nosaltres. «La única cosa a la que hemos de temer es al miedo mismo, un terror que no tiene nombre, irracional e injustificado, que paraliza los esfuerzos necesarios para convertir el retroceso en avance», la frase la pronuncià el president Franklin Roosevelt, davant el Capitoli, als Estats Units, en 1933. La por a la por. És el perill sobre el qual advertia Roosevelt en plena gran depressió. És el que vull advertir hui, eixe mal, davant de tots vostés i del poble valencià; no podem tindre por a la por.

Ara estem en mig de la pandèmia, en mig del túnel, lluitant cada dia per cada vida, exercint la responsabilitat, extremant la prevenció per a evitar el contagi, ahí està la nostra gran preocupació, per suposat, en este moment. Però considere fonamental que assumim este esperit per al procés de recuperació social i econòmica que tenim al davant. No hem de tindre por a la por.

Miren, en tots els hospitals i les residències de la Comunitat Valenciana les ganes d'ajudar dels seus professionals han superat la por de contagiar-se, també en els primers moments de la pandèmia, quan els nostres professionals no comptaven, en alguns casos, amb tota la protecció que mereixien. I, des de ja, a totes elles i ells els demane disculpes, com a president de la Generalitat, per no haver arribat a hora, per haver-nos vist superats en la falta de material protector inicialment, davant un tsunami que ens ha sobrepassat a tots. Reitere les meues disculpes, ara, ací i les vegades que faça falta.

Eixa lliçó del personal sanitari i sociosanitari és la que ha de marcar-nos el camí de la reconstrucció a tots, a governants, a parlaments, a empresaris, a treballadors i treballadores, a jubilats, a desocupats, a estudiants, a la societat sencera, sense por, amb esperança en el futur i confiança en les nostres capacitats, com han fet tants metges, infermeres, zeladors o personal de residències. Amb eixe esperit eixirem endavant.

Comparec hui, senyories, a les Corts, per donar compte de tot allò que la Generalitat ha fet, està fent i pretén fer davant esta pandèmia sanitària, amb fortes conseqüències econòmiques i socials.

També he demanat vindre a esta tribuna, de manera voluntària, per una raó important: pense que, en esta conjuntura tan extraordinària, el secret està a escoltar, escoltar a tots i totes, perquè ningú podrà eixir d'açò a soles, ningú ho sap tot, ningú ho pot tot. Per això, vull escoltar les aportacions i propostes de cada grup parlamentari que estiguen encaminades a pal·liar els efectes d'esta crisi, perquè totes les mirades són necessàries i cada veu pot ajudar en la causa comuna que ens agermana: eixir d'esta desgràcia col·lectiva.

Totes les setmanes, des de l'inici de l'emergència sanitària, m'he reunit amb els síndics de cada grup parlamentari per informar-los de la situació i donar resposta a les seues inquietuds. Cada dimarts ens hem vist a través de la pantalla, però hui, en persona, vull donar-los les gràcies, les gràcies per la seua actitud constructiva al llarg d'este mes crític. Especialment, vull fer-ho als síndics de l'oposició; senyora Bonig, senyor Cantó, senyora Vega -que no pot estar hui ací, amb nosaltres-, moltes gràcies. I també, per descomptat, als grups que donen suport al Consell, per la seua permanent comprensió; senyor Ferri, senyora Davó, senyor Mata -que tampoc ens pot acompanyar.

Abans d'exposar les claus de l'acció de resposta, no obstant, em permetran dos qüestions prèvies. La primera és un acte necessari d'humilitat. En efecte, no vam ser conscients de l'abast que anava a tindre l'expansió del coronavirus. Amb major o menor mesura, a tots els governs ens ha sobrepassat l'impacte sanitari d'esta pandèmia global. La perspectiva històrica, probablement, ens ajudarà a conéixer quan, com, en què i per què no anticipàrem l'abast de la desfeta. Pense, de tota manera, que ara, en mig de la crisi sanitària, no és el moment de centrar-nos en eixa avaluació.

La segona és l'expressió d'un profund agraïment als nostres conciutadans, que han assumit, amb determinació, la seua responsabilitat. Un profund agraïment a aquelles persones que estan treballant, que estan treballant des del principi, d'una manera exemplar, per fer front al virus i per salvar vides. Des d'aquelles persones més exposades, com el personal sanitari i el de les residències de majors, fins a aquells treballadors i treballadores i empreses que estan en la primera línia, mantenint els serveis públics essencials, cossos i forces de seguretat, serveis d'emergència, d'alimentació, logística, neteja, periodisme o farmàcia, entre molts altres. Per la seua professionalitat, gràcies, per la seua generositat, pel seu sentit del servei públic.

A ells i a tota la ciutadania valenciana, que porta cinc setmanes confinada a casa, de manera responsable, per frenar el contagi. A tots ells, a tots els ciutadans i ciutadanes, a totes les famílies, el nostre reconeixement. Tenien, tenien una missió i l'estan complint amb lleialtat, determinació i màxima responsabilitat.

Senyories, passe a explicar-los la gestió de la Generalitat en este mes de crisi. Porte hui ací una reconstrucció diària de les principals mesures; una cronologia, dia a dia, amb les accions, gestions i mesures més rellevants que el Consell ha anat adoptant per donar resposta en tots els fronts. Tanmateix i tenint en compte que, a més a més, a continuació, la vicepresidenta i la consellera de sanitat també donaran compte de l'actuació del Consell i en la propera Diputació Permanent, si vostés ho estimen convenient, altres membres del govern, intentaré resumir-ho en quatre blocs: primer, la situació sanitària; segon, l'acció per garantir subministraments i infraestructures; tercer, la resposta econòmica i social i, quart, la iniciativa institucional.

Comence per la situació sanitària, amb la radiografia bàsica que presenta COVID-19 a la nostra comunitat. Ara mateix -són les dades…, algunes dades s'han actualitzat este matí ja i, per tant, després, la consellera els ho dirà-, registrem -ahir, amb les dades d'ahir- 1. 094 morts, 1. 021 hospitalitzats, 206 ingressats en les UCI, un acumulat de 10. 399 positius i una esperançadora xifra de 4. 719 recuperats.

Per edats, el 82 % dels homes que han perdut la vida per la COVID tenien més de setanta anys i el 91 % de les dones mortes tenien més de setanta anys. És un virus que està causant especial dany en els majors i que s'ha focalitzat ací i a tota Espanya en les residències; u de cada tres morts a la comunitat eren residents.

Són xifres, com ja he dit abans, terribles i doloroses. Però també vull subratllar que, sense confiar-nos ni baixar la guàrdia, estem detectant un retrocés del virus a la Comunitat Valenciana molt esperançador. Els ingressats en UCI han baixat un 32 % en una setmana i un 42 % en comparació als quinze dies passats. Els hospitalitzats han baixat un 28 % en una setmana i un 47 % respecte a fa quinze dies; tenim la mitat d'hospitalitzats que en el moment de la màxima emergència sanitària a finals de març.

Els malalts recuperats, en canvi, s'han multiplicat per cinc en només 15 dies. Eren 930 fa dos setmanes, eren 2. 803 fa una setmana, i ara en son 4. 719.

Els tests realitzats han augmentat fins a sumar 85. 715 PCR, i 11. 853 tests ràpids.

El ritme de víctimes mortals també ha caigut; fa 20 dies n'eren 68 en un dia; la setmana passada, 31; ahir, 10; hui, crec, 18.

Des del dia 21 de març, de fet, no encadenem dos dies amb més ja de 21 morts. Tot això tanmateix no ens porta cap tipus de satisfacció.

En el panorama estatal, som la comunitat autònoma que fa 11 de 17, en quant a la incidència de la mortalitat. Madrid quintuplica la taxa de mortalitat de la Comunitat Valenciana i Catalunya o el País Basc la dupliquen.

Dic això sense cap tipus d'afany de comparació, perquè estes comparacions si sempre són odioses ara, també, encara més. Recalque que esta és una crisi dinàmica i tot pot canviar. Però confiem que el retrocés de l'epidèmia vaja consolidant-se a les nostres comarques.

A esta situació sanitària han contribuït algunes mesures adoptades per sanitat.

Primer, hem incrementat les plantilles en hospitals i centres d'atenció sociosanitària en 3. 362 persones més des de l'inici de l'epidèmia. També s'ha contractat a personal jubilat i a graduats sense especialitat, així com metges residents. A tots ells a més se'ls atendrà i se'ls ampliarà el contracte almenys fins a final d'any. Això tot ha reforçat la nostra capacitat de reacció i d'atenció.

En segon lloc, hem activat el lliurament de medicaments a domicili a majors de 60 anys i persones amb risc, i s'han prorrogat tots els tractaments crònics, evitant així 320. 000 visites a centres de salut. Això ha protegit més la població més vulnerable.

I en tercer lloc, hem facilitat la comunicació dels malalts hospitalitzats amb les seues famílies amb el repartiment de centenars de tablets als centres sanitaris i també telèfons, i hem establert un protocol d'acompanyament al final de la vida, per donar-li la major humanitat possible a una situació que està sent terriblement dura per a persones que moren i també, sense dubte per als seus familiars. Això, en la mesura del possible, ha humanitzat l'estada hospitalària i en els moments més difícils.

Senyories, passe ara a desenvolupar l'acció impulsada per a garantir subministraments i infraestructures davant d'esta crisi.

Des del primer moment no ens conformàrem amb el material que podia arribar pels canals governamentals, quan el govern decretà l'estat d'alarma.

La generalitat, des del primer moment, es va posar a la feina contractant avions amb material sanitari procedent de la Xina, com ja coneixen. De la Xina, perquè és on hi havia eixe material disponible.

El 24 de març, quan pràcticament cap administració tenia accés a material suplementari, a la Comunitat Valenciana ja ens va arribar un primer lot amb quasi quatre milions de mascaretes.

A dia de hui, l'operació ruta de la seda suma ja 14 vols contractats per la Generalitat carregats amb 456 tones de productes sanitaris amb el següent material total.

17, 7 milions de mascaretes, 7,2 milions de guants, 1,1 milions d'equips de protecció (EPI), 597. 000 ulleres, 50. 000 bates, 20. 000 termòmetres. Tenim encarregats 48 milions d'unitats de material sanitari i ja n'hem rebut 30. Els 18 restants de productes sanitaris aniran arribant les pròximes dates. La primera, demà mateix, en un avió també amb un carregament molt important.

A més hem activat i fomentat la producció local de material sociosanitari amb acords amb l'IVACE, de la Conselleria d'Economia, amb una quinzena d'empreses valencianes que ja a hores d'ara tenen autorització, Cotó Blau, Marie Claire, Funcotex, Hemo, Herbonatural, Oliman, Rapife, Futurmoda, Artemisa, Límit Esport, Hilaturas Temprado, Inditec Som, Creaciones Llopis, Punt Nou Babidu i Aupamar; a totes elles, el nostre agraïment per la seua resposta.

En mascaretes l'arrancament de fabricació ens proporcionarà 500. 000 mascaretes al mes i en dos o tres mesos esperem tindre més de set milions de mascaretes produïdes ja ací, a la Comunitat Valenciana cada mes.

En respiradors em acordat amb dos empreses valencianes, Temel i Power Electronics que passen de produir de 100 respirador a l'any a produir-ne 500 en els propers tres mesos per a la Generalitat.

I amb tot això, hem aprés una lliçó, una lliçó per al futur: no podem dependre al cent per cent de les importacions estrangeres en qüestions de subministraments estratègics.

Davant les projeccions que apuntaven a la multiplicació dels casos, posarem en peu, del no res, tres infraestructures de suport sanitari, hospitals de campanya, amb capacitat per a 1. 100 llits a València, Alacant i Castelló junt als hospitals de referència. Unes instal·lacions que busquen dotar-nos de recursos suficients per a, en primer lloc, abordar l'emergència; en segon lloc, descongestionar els hospitals i, en tercer lloc, agilitzar la recuperació de la normalitat en l'atenció sanitària més enllà del coronavirus.

Perquè la sanitat no es pot parar, i ha de començar un procés de recuperació intensa, perquè hi ha mols malalts també esperant ser atesos.

També condicionàrem l'antiga escola d'infermeria de La Fe per a acollir persones malaltes o en quarantena si fóra necessari.

Acordàrem amb empreses hoteleres, en uns contactes que encetàvem el mateix 19 de març, disposar de 4. 000 places hoteleres per a dos finalitats. D'una banda, estos acords ens permeten comptar amb hotels medicalitzats que servisquen de reforç per a pacients lleus i asimptomàtics; d'altra banda, faciliten al personal sanitari l'allotjament en hotels pròxims al seu lloc de treball, sempre que així ho desitgen, i també als professionals d'emergències, als cossos i forces de seguretat de l'estat i als membres de l'exèrcit.

També, per a facilitar el treball del personal sanitari, farmacèutic i d'atenció social, s'ha habilitat que puga viatjar gratuïtament en Metrovalencia, en el Tram d'Alacant i en el de Castelló i en Metrobus, amb 10. 000 abonaments gratuïts.

Així mateix, s'ha posat a la seua disposició 229 taxis gratuïts per a realitzar els seus desplaçaments i atendre visites a domicili.

Amb els col·legis farmacèutics hem propiciat la distribució de 3,6 milions de mascaretes gratuïtes als majors de 65 anys i a la població de risc, només mostrant el SIP a les farmàcies. El repartiment ja ha començat esta mateixa setmana.

Senyories, passe ara a desgranar quina ha estat la resposta econòmica i social de la Generalitat, i començaré per les mesures econòmiques.

Després de sis reunions mantingudes amb la patronal i els sindicats, des del profund convenciment que enfortir el diàleg social és la palanca per a eixir millor d'esta crisi, hem alcançat tres acords de gran impacte social.

Primer, una ajuda de directa 150 euros per a treballadors i treballadores afectats per un expedient de regulació temporal d'ocupació amb un pressupost inicial de 30 milions d'euros.

Segon, 3 milions més en ajudes de fins 600 euros per a persones que s'han vist obligades a reduir la seua jornada laboral per a l'atenció a menors, majors o dependents.

I, tercer, ajudes directes immediates de 750 euros i 1. 500 per a autònoms afectats per la pandèmia amb una línia total de 57,5 milions d'euros.

A més, el Consell ha estat acompanyant els organismes autònoms i empresaris i ha impulsat altres accions d'estímul econòmic. En destaque sis d'especial rellevància.

Una línia d'ajudes directes de 2. 500 euros a autònoms i pimes del sector turístic (inintel·ligible) per a pal·liar els efectes de la crisi en un sector que representa el 15 % de l'economia valenciana. Això beneficiarà 2. 500 autònoms i empreses.

A través de l'IVF i per tal de fer front als seus pagaments, els autònoms i les microempreses podran accedir a préstecs entre 25. 000 i 750. 000 euros al 0 %. Les pimes poden accedir a préstecs bonificats fins a 1,5 milions i les grans empreses, a préstecs fins a 2 milions d'euros.

La conselleria d'habitatge, la vicepresidència segona, ha establert una moratòria de tres mesos en el pagament de lloguer de llocs de locals públics, per a professionals, autònoms i pimes. Podran sol·licitar una bonificació del 100 %.

També s'ha format una comissió bilateral per a mobilitzar sol, per tal d'augmentar el parc públic d'habitatge des de la col·laboració publicoprivada, pensant en la població més vulnerable.

S'ha posat en marxa el fons autonòmic de cooperació municipal, amb l'abonament de 20 milions del 2019 i la distribució dels 40 milions del 2020 per a tots els ajuntaments.

Un fons d'infraestructures per a la mobilitat i també ja hem aconseguit que es puga fer ús dels remanents municipals de 2019 per a temes socials.

I perquè la Generalitat puga pagar les factures als seus proveïdors, pimes, autònoms i empreses, i no siga part del problema sinó part de la solució, hem aconseguit que l'estat ens transferisca 1. 303 milions d'euros de liquiditat avançada.

Això repercutirà en ingressos per a empreses a molt curt termini. De fet, els anuncie que la Generalitat ha abonat, entre l'1 de març i el 20 d'abril, 1. 295 milions de subvencions i 85. 293 factures pendents.

Només en març, vam pagar a pimes i proveïdors quasi el doble que el març de l'any passat: 585 milions front a 331 de fa un any.

D'un altre costat, la Generalitat ha desenvolupat una bateria de mesures socials per pal·liar els efectes de la desfeta. Esmentaré només les accions socials de major calat ciutadà i després, amb molta més profunditat i molt més específicament en l'àmbit social, la vicepresidenta ens farà el resum pertinent.

En l'àmbit educatiu, s'ha habilitat el model unificat lectiu d'activitats no presencials, el pla Mulan, per ensenyar a distància en totes les modalitats, cursos i cicles d'educació valenciana.

Hem activat un val beca-menjador per a 59. 000 alumnes, que reben a casa un val de 60 euros cada 15 dies per a intercanviar productes alimentaris als establiments de Consum o Charter.

I hem distribuït, en préstec per als alumnes, 14. 000 tauletes tàctils, amb connexió 4G per a l'alumnat que no tinga disponibilitat i puga seguir el curs en línia i així garantir la seua formació.

Per a reduir la bretxa digital, també s'han repartit 700 routers en vivendes públiques per a famílies amb menys recursos.

Hem exonerat del pagament de lloguer durant tres mesos a totes les famílies que habiten les 14. 000 vivendes del parc públic de la Generalitat.

Hem destinat 11,5 milions per a subvencions directes a 231 entitats locals que presten serveis socials d'atenció primària en dos fronts fonamentals: les prestacions bàsiques i l'alimentació infantil.

Hem permés el fraccionament, l'ajornament o la bonificació dels impostos que gestiona l'Agencia Tributària Valenciana per a empreses, professionals o famílies amb dificultat. També s'ha ajornat 18 mesos el cànon de sanejament de l'aigua d'abril, maig i juny en el rebut de l'aigua de tots els valencians sense interessos ni recàrrecs.

Hem ampliat als caps de setmana i festius el servei de «Menjar a casa» per als majors usuaris. Hem reforçat l'atenció a les dones víctimes de violència de gènere via telefònica, per l'increment de risc que pot suposar el confinament domiciliari i hem obert, des del servei Labora, 100 recursos gratuïts on line per a millorar la formació de persones desocupades, en situació d'ERTO i ocupades sense limitacions.

Ara, més enllà de l'àmbit econòmic i social, em permetran que apunte altres quatre accions destacades en la resposta a la pandèmia.

L'impuls d'un estudi de ciència de dades a partir de les llistes de telefonia mòbil, elogiat en els entorns científics més prestigiosos, que ha mostrat, amb l'ajuda de la intel·ligència artificial, que el 89 % de la població valenciana no ha eixit del seu entorn residencial més pròxim durant el confinament. Totes les dades aconseguides, a més a més, seran útils per a continuar avançant front a la pandèmia.

La posada en marxa del pla Reactivem, en segon lloc, amb un paquet de mesures per al sector cultural valencià, amb 4 milions d'euros mobilitzats, és al nostre parer una mirada especialment interessant. Entre altres accions comprarem mig milió d'euros en llibres a totes les editorials valencianes i a totes les llibreries valencianes per a totes les biblioteques valencianes. També comprarem mig milió d'euros en obres d'art a creadors i creadores valencianes a través de totes les galeries d'art valencianes. No podem deixar morir la cultura, sense cultura no hi ha vida.

En tercer lloc una crida a projectes per a investigadors que va a produir en només una setmana 265 propostes d'innovació i investigació per a combatre el coronavirus. Els set primers projectes ja estan adjudicats pel Consell i s'han posat en marxa. Com ja hem demostrat, amb la intel·ligència artificial d'investigació feta a la nostra terra, pot ajudar-nos en el reptes més preocupants de la societat.

I en quart lloc, el desplegament, dins del Pla territorial d'emergències de la Comunitat Valenciana, d'un pla de suport i coordinació municipal per a facilitar als ajuntaments tota classe d'atenció logística, tècnica o humana per el coronavirus. Este pla compta amb 10. 000 professionals, entre policies locals i autonòmica, bombers, protecció civil i Creu Roja, que s'estan encarregant del repartiment d'aliments (inintel·ligible) … professionals, del transport de vivers i material a ajuntaments, la neteja i desinfecció d'espais sensibles i l'atenció psicològica telefònica. El 90% de les sol·licituds dels 223 municipis que han demanat esta ajuda han estat resoltes en menys de quaranta-huit hores.

Estes són les principals mesures, o algunes de les principals mesures, que hem dut a terme. Per a totes elles, s'ha requerit un gran esforç econòmic, financer i humà. Vull agrair a tot l'equip de govern: a la vicepresidenta, al vicepresident, a consellers i conselleres, a tots els seus equips, i sobretot a tots els funcionaris el seu treball constant.

Hui puc avançar-los que les actuacions derivades de la COVID-19 a la Comunitat Valenciana des de l'inici fins al moment han comportat una despesa de 341 milions d'euros, ja gastats o compromesos per la Generalitat. I els ho desglosse.

145 milions en mesures sanitàries. D'ells, 52,5 milions corresponen a la compra de material sanitari. 123 milions per a l'impuls de l'economia. 41 milions per a mesures d'inclusió, investigació i cooperació. 27 milions en accions educatives, culturals i de noves tecnologies. I 5 milions en mesures de neteja, desinfecció i informació.

Esta és la primera part de la factura a què hem de fer front. Caldran noves aportacions, segur. Però la Generalitat serà garant dels drets dels valencians.

Senyories, el funcionament de les institucions democràtiques, el funcionament de l'autogovern és especialment rellevant en els moments de crisi. Cal en estos moments expressar la màxima confiança en les institucions. Cap desastre sobrevingut justifica la hibernació de la democràcia.

Per això, l'acció institucional, d'acord amb allò que diu l'Estatut i la Constitució, ha estat una prioritat de la Generalitat, del govern en estos moments. No hi ha dreceres a la democràcia ni a la institucionalitat. La institucionalitat mai és un obstacle. Tot el contrari, els països que avancen són aquells que tenen una institucionalitat més forta.

Que ningú, per tant, tinga la temptació, en estos moments, de baixar el nivell de la institucionalitat, perquè la història ens mostra on desemboca eixe camí. En eixe sentit, cada setmana, com saben, i com he dit abans, em vaig comprometre en l'última compareixença física en les Corts, a mantindre una reunió amb els síndics dels grups parlamentaris.

El seu contingut ja el coneixen i l'hem anat explicant, i ho hem fet des de la màxima transparència. Però subratlle allò que abans he manifestat: agraïsc profundament la relació que hem mantingut en este temps difícil. Necessitem escoltar-nos, ara i en el futur.

També he abordat amb els presidents de les tres diputacions, amb el president de la Federació de Municipis i Províncies la coordinació i atenció per sumar esforços en l'àmbit local i atendre les necessitats de la població.

En les darreres setmanes he participat en sis reunions de la conferència de presidents autonòmics i presidentes, i he parlat també amb les màximes autoritats de l'estat.

Voldria compartir sis aportacions fetes amb mirada valenciana en estes cimeres telemàtiques, que val a dir que, malgrat totes les dificultats, signifiquen el bon funcionament d'un estat compost, i que l'estat de les autonomies dóna resposta adequada.

Estes sis, hi ha moltes altres, però estes sis propostes són les següents: he demanat superar el confinament amb un sistema dinàmic de tancament i apertura, perquè els danys econòmics i psicològics del confinament no han de ser irreversibles.

També m'he mostrat partidari que la desescalada atenga a criteris geogràfics, d'edat per a l'activitat econòmica, i s'adopte una execució descentralitzada.

He recolzat un gran acord estatal per a abordar la reconstrucció, un acord que integre les comunitats autònomes, per descomptat els grups parlamentaris estatals i els agents socials, per a aconseguir una aliança efectiva, amb el màxim consens.

He exigit la necessitat de dotar de liquiditat les autonomies, perquè arriben recursos suficients a famílies i empreses. En este sentit, he reclamat l'avançament del FLA extraordinari, i que s'anticipe ja el 50 % de la liquidació del model de finançament que s'abona al juliol. Això permetria injectar 2. 200 milions d'euros de liquiditat per a ajudar a empreses, com estem fent.

He sol·licitat que els ERTO que afecten el turisme puguen ampliar-se fins a després de l'estat d'alarma, perquè la recuperació d'este sector tan fonamental de la nostra economia serà més lenta.

He advocat perquè s'agilitzen els mecanismes per a licitació d'obra pública, que ens han d'ajudar a la recuperació.

I finalment, he insistit, des de la primera reunió el 15 de març, en la necessitat que la Unió Europea aprove un pla Marshall per a la reconstrucció.

Senyories, esta és una pandèmia global que en el nostre àmbit exigix una resposta europea. Per això, vaig enviar una carta al president del Comité Europeu de les Regions i una altra a les autoritats de les 329 regions europees, demanant que totes les regions reclamem juntes eixe pla Marshall.

Ho demanem amb força al conjunt de les institucions europees. Ara, la mateixa presidenta de la Comissió Europea ha subratllat la necessitat d'eixe ambiciós pla de reconstrucció, i això és extraordinàriament positiu. Esperem que qualle i que la solidaritat europea (inoïble per raons tècniques) …

I no és tan sols una qüestió de solidaritat, que sense dubte ho és. Es tracta de la supervivència d'Europa com a projecte polític. I Europa ara no ens pot fallar.

Senyores i senyors diputats, l'efecte d'este brusc impacte podria desorientar-nos, seria humà. Per això, necessitem mantindré una visió clara i inequívoca, una visió que es pot concretar en dos preguntes.

Primera, què volem? La resposta és senzilla. Volem el major bé possible per al major nombre possible de valencians.

I segona, què vol ara la societat valenciana? Si interprete bé el seu sentir, pense que espera tres coses per damunt de tot: seguretat sanitària, treball i protecció social.

Cap a eixos tres objectius hem d'encaminar els nostres passos en les accions que despleguen estes Corts en este període. Un període de recuperació econòmica i social, adreçat al renaixement de la Comunitat Valenciana.

El 9 de maig, quan s'hagen complit quasi dos mesos de confinament, i una vegada controlat el pic de la pandèmia i enfortit el sistema sanitari, hem de canviar l'estratègia. A la Comunitat Valenciana, necessitem superar el període de confinament a partir del 9 de maig.

Necessitem fer-ho progressivament, tornar progressivament, d'una manera prudent, calculada, a la nova normalitat, amb la major cobertura possible, però sense córrer riscos per a la salut. Perquè el confinament total també, com saben, té un elevat cost.

Ara, cal acumular talent i sumar veus experimentades. Per això, una comissió oberta de 13 experts en àrees crucials d'esta pandèmia ja està aportant idees per a la via valenciana a la transició.

Reconeguts professionals de l'epidemiologia, la microbiologia, les big data, la psiquiatria, la química o la geografia ja estan dissenyant l'eixida que hem de prendre per a la nostra seguretat sanitària i la reconstrucció de la nostra comunitat.

Perquè no tots hem d'eixir igual. I reivindique el dret de la Comunitat Valenciana a adaptar el postconfinament a la seua realitat particular. En esta qüestió, com en tantes altres, el centralisme i la uniformització no són ni intel·ligents ni eficients.

No estem parlant d'identitarisme, estem parlant d'eficiència. La unitat d'acció ha estat positiva, i cal reafirmar-la. En el temps, s'ha de descentralitzar la gestió per comunitats autònomes i, dins de la nostra comunitat, per territoris locals.

El que nosaltres plantegem és l'establiment d'un sistema d'obertura i tancament dinàmic, que permeta controlar l'epidèmia i no faça irreversible el colp econòmic, social i psicològic en la població. Hi ha quatre principis que al meu parer han de definir este sistema.

Primer, la protecció de la població amb més risc. Segon, el màxim dinamisme. Tercer, la velocitat en la detecció de possibles nous focus, potenciant el màxim l'atenció primària. I en quart lloc, la facilitat de la comunicació i l'execució de tancament o obertura, si és necessari.

Ningú té una vareta màgica, no hi ha receptari. La desescalada ha de variar en funció de criteris geogràfics, sectorials i demogràfics.

Insistixc, adoptar una estratègia monolítica en què tots els territoris d'Espanya, tots els sectors econòmics i tota la població va canviant de fase al mateix temps resulta poc eficient, no és el camí que estan seguint altres països en una sanitat avançada i perjudicaria la Comunitat Valenciana.

Tanmateix, també ho vull dir amb tota claredat: no seria bo atomitzar les decisions. La unitat d'acció ha funcionat. Per tant, hem de combinar homogeneïtat amb singularitat.

Pel que fa a l'àmbit econòmic i social, vull distingir dos línies clares: per una banda, la recuperació, i per altra, la reconstrucció. Primer, necessitem aplicar de manera urgent assistència econòmica i financera a empreses, autònoms i treballadors per ajudar-los a recuperar-se del xoc.

I segon, i tant important, encara que no siga tan urgent, necessitem una programació a llarg termini que assegure la reconstrucció. És a dir, necessitem insuflar respiració assistida a curt termini als més vulnerables de la nostra economia i de la societat, per tal de bastir una autèntica reconstrucció.

Sense que ixquem tots junts de la crisi, no hi haurà reconstrucció. Eixa és la síntesi que mou les nostres accions i que ha de conduir a un triple objectiu: primer, propiciar la creació de treball i prosperitat. Segon, consolidar les classes mitjanes i treballadores sense que ningú es quede arrere. I tercer, enfortir l'estat del benestar.

I, si hi ha una paraula que pot facilitar i propulsar esta voluntat, eixa paraula és acord. Acord entre tots els agents involucrats en la prosperitat del nostre poble. Un gran acord valencià de tota la societat. Perquè, si en este moment dramàtic no som capaços de fugir del partidisme i actuar des de la institucionalitat i la responsabilitat, quan serà possible?

Si en este impàs crucial de la vida dels nostres conciutadans i el futur de la nostra terra, els seus representants no són capaços d'arribar a un acord, amb quina cara ens mirarem, amb quina cara ens miraran? Acord, senyories.

I vaig acabant. La Comunitat Valenciana necessita ara més que mai la transversalitat dels seus representants des d'una mirada oberta. Per al meua part, posaré tot l'esforç i tota la consciència cívica per complir eixa exigència de cohesió.

Espere el mateix de totes i de tots, que mirem pel bé del nostre poble. Res més compta. Menys encara davant d'esta extraordinària situació que vivim.

«Hemos sido elegidos para llevar adelante el mandato de todo un pueblo, de forma que sin partidismos podamos cooperar para continuar la recuperación de nuestro bienestar. » La frase, de nou, és del president Franklin Roosevelt, fa quasi cent anys, absolutament actual.

Més enllà del partit al qual representem legítimament, més enllà de la lògica partidista, que de vegades obnubila la política, no tenim major lleialtat que la que mos unix al nostre poble, com un cordó umbilical de respecte als nostres orígens, a la nostra gent, al destí compartit per nosaltres i les pròximes generacions.

Vindran altres temps polítics, que ningú s'impaciente per això. No demane butles indulgents ni carta blanca. No demane mordaces ni uniformitat en la mirada. Sols demane dos coses: responsabilitat i consciència del moment històric.

I tinc la confiança, després de vore la seua actitud en este mes, que així ho farem entre totes i tots, amb humilitat, amb respecte, amb responsabilitat.

Senyores i senyors diputats, tenim un propòsit comú, un destí compartit: recuperar el benestar del poble valencià en una situació d'emergència històrica. I això ens obliga, ens compromet, però també ens dóna força.

Perquè este no és un temps ni per a la por, como dia Roosevelt, ni tampoc per a la divisió. És un temps per a la unitat. Unitat ciutadana, política, econòmica, social, cultural, cívica. És un temps per a l'acció. No podem perdre un segon. És un temps per a la fraternitat. Som una família, i això es demostra davant la desgràcia.

És un temps per a la responsabilitat. Hem de posar el bé comú per davant fins i tot de les conviccions o els interessos particulars.

És un temps per l'ajuda mútua. Front a l'individualisme i el darwinisme social, requerim una resposta col·lectiva. Tots hem de cooperar. Ningú és una illa.

És un temps per a l'esperança en el futur. Hem de perdre la por a la por.

És un temps per a la confiança en nosaltres, perquè un poble que ha sigut capaç de complir este confinament tan estricte és capaç de tot. Perquè un poble que cada dia manté als balcons l'esperit de les huit de la vesprada donant les gràcies als sanitaris i a tots els que estan en primera línia, eixe poble és capaç de tot. Perquè el poble valencià es mostra unit als balcons, perquè als nostres balcons caben tots i totes. Amb gratitud, sense (inoïble) … incorporem a les Corts eixe esperit.

Senyories, acabe ja. Este és el temps que ens ha tocat viure. Este temps ens portarà un altre millor, estic segur. Però hem de tindre clar que eixe temps més lluminós no vindrà sol cap a nosaltres. Som nosaltres els que hem de marxar cap a eixe temps més lluminós.

Caminem decididament, tots junts, confiant en nosaltres, confiant en les valencians i valencianes, amb esperança.

Moltes gràcies. (Aplaudiments)

El senyor president de les Corts Valencianes:

Moltes gràcies, president.

Senyories, ara, una vegada feta l'explicació per part del president del Consell, farem el torn dels grups parlamentaris, que intervindran de menor a major i, en últim lloc, els grups que donen suport al Consell.

En primer lloc, en nom del Grup Parlamentari Vox Comunidad Valenciana…

Sí, primer… -sí, passe vosté, passe; sí- anem a atendre les recomanacions que ens ha fet el Comité de Seguretat i Salut de les Corts, que es va reunir ahir, dimarts.

I tot seguit, li donarem la paraula a l'il·lustre diputat José María Llanos, que en nom del Grup Parlamentari Vox Comunidad Valenciana intervindrà per a fixar posició en nom del seu grup. Moltes gràcies.

Quan vosté vullga, senyoria.

El senyor Llanos Pitarch:

He visto policías, sanitarios, cuidadores llorando emocionados porque se les entregaba una mascarilla por los particulares. Algo tendrían que haber hecho ustedes. Esto es lo que tendría que habernos explicado y qué medidas se están aplicando para evitar todo este desastre social y humano.

Estamos hablando de emergencia, señor Puig. Esa palabra que tanto les gusta. Pero no de emergencia climática, de género. No, no, estamos hablando de una emergencia sanitaria, social, económica; de una emergencia nacional.

Muchas gracias. (Aplaudiments)

El senyor president de les Corts Valencianes:

Moltes gràcies, senyoria.

Continuem amb… la fixació de posició que, en nom del Grup Parlamentari Ciudadanos, realitzarà el síndic, il·lustre diputat Toni Cantó, una vegada hàgem donat compliment a les mesures de seguretat i d'higiene.

Té la paraula l'il·lustre diputat Toni Cantó, que en nom del Grup Parlamentari Ciudadanos fixarà posició. Moltes gràcies.

El senyor Cantó García del Moral:

Un homenaje especial a nuestros mayores, que son quienes peor lo están pasando. Son quienes construyeron la sociedad en la que vivimos hoy y, sin embargo, son los que están muriendo, como ha dicho usted también, president, en una gran cantidad y a veces trágicamente, en soledad, sin poder… -a veces, no; casi siempre- sin poder hablar, ni recibir palabras ni que les cojan de la mano los suyos.

Inés Arrimadas se lo propuso al presidente, a Pedro Sánchez, cuatro ejes: económico, sanitario, social y europeo. Pedro Sánchez ha anunciado ya que se creará una comisión donde ese trabajo se podrá poner en marcha. A mí me hubiera gustado hoy que usted aquí hubiera puesto también fecha y lugar para que desde Corts, no solamente desde los especialistas que usted ha nombrado, sino también desde todos los grupos parlamentarios, podamos iniciar un trabajo conjunto para llevar a cabo esa tarea de reconstrucción que se necesita sin duda en la Comunidad Valenciana y en el resto de España.

Le agradezco que haya usted pedido disculpas hoy. Hay muchas cosas que se han hecho mal desde el gobierno central y desde el gobierno autonómico. Creo que, para pedirle los sacrificios que debemos pedir a los valencianos, ese paso era inevitable, señor Puig, y yo personalmente se lo agradezco de forma especial, porque somos el lugar del mundo y el lugar de España, y en algunos momentos de forma muy grave, con el mayor número de sanitarios contagiados en tanto por cien respecto a la sociedad en general, y eso creo que es evidente que se debe a que no les protegimos lo suficiente.

Los ciudadanos, como le he dicho, no entienden este caos, esta improvisación alas que les tienen sometidas las autoridades. Se puede, se debe hacer mejor.

El senyor president de les Corts Valencianes:

Moltes gràcies, senyor Cantó.

Té la paraula, en nom del Grup Parlamentari Popular, la síndica del grup, la il·lustre diputada Isabel Bonig, que fixarà posició en nom del seu grup.

Quan vosté vullga.

La senyora Bonig Trigueros:

Necesitamos urgentemente proteger a nuestros sanitarios, no está llegando el material, y el material que llega es defectuoso, señor Puig. Las denuncias a su gobierno no son un ataque son una súplica de los sanitarios, del personal sociosanitario de las residencias, que les reclaman ayuda, que quieren su ayuda, la de su gobierno.

El senyor president de les Corts Valencianes:

Moltes gràcies, senyoria.

Anem a continuar el nostre treball, ara amb la fixació de posició que, en nom del Grup Parlamentari Unides Podem, realitzarà la síndica del grup, la il·lustre diputada Naiara Davó.

I li tornem a donar les gràcies a…, el teu nom? (Se sent una veu que diu: «Concha») Li tornem a donar les gràcies a Concha. Moltes gràcies. Estem molt segurs per la… (Aplaudiments)

Quan vosté vullga, senyoria.

La senyora Davó Bernabeu:

Bon dia, senyories.

Abans de res, volia traslladar les meues condolences i totes les abraçades que tenim guardades a les famílies que han perdut els seus sers estimats. Especialment, voldria recodar-me'n dels nostres majors. El món de hui és sobretot els ulls i les mans dels nostres majors. A ells i a elles els devem la llibertat, la democràcia i els drets, com la sanitat, que hui estan salvant les nostres vides. Si hui som és perquè ells i elles van ser. La pregunta és: què farem nosaltres pel que les generacions futures seran.

President, estem vivint moments molt durs, els més difícils de la nostra història recent, lliurant una gran batalla per la vida. Per primera vegada en molt de temps, el poble valencià i els pobles d'Espanya estem units per assolir un objectiu comú, essencial: salvar les vides de la nostra gent, salvar les vides dels ciutadans, enfront d'un enemic invisible. En la primera línia d'aquesta batalla ja sabem que tenim el personal sanitari, herois i heroïnes, deixant-se la pell dia rere dia, també les forces de seguretat, la policia, l'exèrcit, els bombers i cal reconéixer també, com no? , la tasca dels llauradors, de les treballadores dels supermercats i botigues d'aliments, dels transportistes, de les netejadores i de les treballadores socials, que estan donant-ho tot perquè a ningú li falte res.

I, mentre la patronal de l'aigua exigeix al govern que es tallen els subministraments a les famílies més vulnerables, mentre els mercats financers alimenten el pànic col·lectiu, mentre alguns especuladors volen fer negoci amb els preus de les mascaretes i el material sanitari bàsic, un poble valent i unes institucions públiques valentes feien un pas endavant per plantar cara al virus i fer-se càrrec del conjunt del nostre país, per fer-se càrrec de la nostra gent.

Mai oblidarem i el poble mai oblidarà qui ha estat a l'alçada en la batalla, qui no va rendir-se, qui, tot i les incerteses, les pors i amb dificultats, no va deixar ningú enrere. És en els moments més difícils on es veu l'ànima del poble i també l'ànima de la seua gent. I podem dir, amb tota la convicció, fermesa i orgull, que hem demostrat ser un poble fratern i valent, que li fa front al virus amb la convicció que unides guanyarem.

Malauradament, no tots els partits ni en tots els llocs han estat a l'alçada. Mentre uns aconseguíem milions de mascaretes, centenars de milers d'equips de protecció i preníem mesures valentes, altres creaven milions de comptes falsos per atacar els governs, insultaven els nostres cossos de seguretat i donaven suport als colps d'estat. Són els voltors verds de la desesperança; mentre més dur atacava el virus el nostre poble, més dur atacaven ells els qui estaven plantant batalla.

Senyor president, les valencianes i els valencians hem tingut sort de tenir-lo com a president. Va actuar ràpid i, gràcies també al treball conjunt de les altres forces, d'Unides Podem i Compromís, vam poder ser avantguarda, una vegada més, del conjunt d'Espanya, perquè érem conscients que protegir el País Valencià era protegir també Espanya.

Hem demostrat que la coordinació descentralitzada és molt eficient per fer front a l'adversitat i donar resposta. Hem estat pioners en mesures socials i econòmiques i capdavanters en l'arribada de material sanitari, 14 avions de material sanitari, (inintel·ligible) … i orgull de la nostra terra, per protegir la nostra gent, per continuar garantint l'abastiment. 500 tones d'esperança per al País Valencià unides a mesures per protegir les majories socials perquè, quan protegim les famílies amb les mesures necessàries, ja siga aquelles que permeten pagar el lloguer, les que faran possible mantindre a flotació els nostres negocis o aquelles que simplement ajuden a posar el dinar damunt la taula, protegim tot un país.

Les mesures ben fetes donen resultats i per això hem de continuar persistint en aquesta lluita i podrem apostar per una desescalada territorialitzada on, de segur, podrem tornar a ser capdavanters. Perquè tots sabem, president, que açò no passarà, que açò ens transformarà. No estem davant de la fi del món, però sí davant de la fi d'un món. La ferida provocada per la duríssima batalla contra el virus romandrà llarg temps en la nostra memòria col·lectiva; de la mateixa manera, els esforços i sacrificis compartits ens faran més forts com a poble.

Aquesta crisi ha posat de manifest el fracàs dels mercats, que s'han demostrat inútils i ineficients per a combatre una amenaça per la vida. El fracàs de les privatitzacions; només la sanitat pública i els serveis de seguretat pública, policia i l'exèrcit, han sigut capaços de fer un pas al capdavant i plantar cara al virus, protegint la nostra gent. I el fracàs de l'arquitectura de governança global quan no atén la solidaritat. Les coses no tornaran a ser iguals i ens hem d'anticipar en la construcció d'un nou món, una nova normalitat que està en camí, que està per construir.

Parlàvem abans dels voltors verds de la desesperança, però en l'àmbit econòmic també hi ha qui no perd ni un minut per fer negoci de les desgràcies. Ho hem d'evitar a tota costa, preparar i armar el nostre poble davant d'aquells que, després de la batalla sanitària, voldran fer batalla econòmica contra les majories.

Senyor president, vosté va ser el primer a demanar un pla Marshall -hui ho ha repetit-, inversions europees necessàries, perquè Europa se la juga, ens juguem un futur compartit. La resposta comunitària no pot quedar-se en mesures pal·liatives ni assistencialistes. Hem de pressionar des de tots els fronts perquè la Unió Europea deixe de ser una eina que treballa contra les majories i que torne al seu origen, que recorde el seu origen: una estructura d'integració europea democràtica que ens protegisca davant la inestabilitat dels mercats mundial, davant les guerres i les catàstrofes.

Eixe és el camí compartit cap a la construcció a la nostra terra, una reconstrucció que exigirà de tots els agents polítics i socials, un gran acord valencià, un gran acord ciutadà per a la reconstrucció, amb un principi estratègic bàsic, irrenunciable: posar la vida…, posar l'economia al servei de la vida.

Des d'Unides Podem la pensem en base a tres eixos, les tres erres de la reconstrucció. La primera, la relocalització, per a no dependre dels mercats externs, per a l'abastiment propi, per poder crear treball de qualitat i produir productes d'alt valor afegit. La segona, la recuperació dels mercats i dels sectors estratègics: transports, energia, banca; necessitem ampliar i reforçar el model públic valencià. La tercera, reforçar l'autogovern; és l'hora d'una gran aposta per una Espanya més federal, que modernitze el nostre estat de benestar.

Tots som conscients i sabem que alguns voldran obrir una confrontació entre el passat i el present; si cedim en això, perdrem el futur. La nostra preocupació i ocupació deu vessar sobre la construcció d'un nou futur.

Per això, president, la valentia que hem demostrat fins ara l'hem de mantenir per al dia de després. Estem en la direcció correcta i entre totes hem de posar en peu el País Valencià, posar-lo en peu per a un segon renaixement on pugam tornar a prendre el vol, com ja ho vam fer abans, però amb més força, amb més audàcia i més unides que mai.

President, força i encert. (Aplaudiments)

El senyor president de les Corts Valencianes:

Moltes gràcies, senyoria.

Continuarem el debat, ara amb la fixació de posició que, en nom del Grup Parlamentari Compromís, farà el síndic del grup, l'il·lustre diputat Fran Ferri.

Moltes gràcies.

Quan vosté vullga, senyoria.

El senyor Ferri i Fayos:

Moltes gràcies, president.

Vull que les meues primeres paraules vagen adreçades a totes les persones que han donat positiu per coronavirus i que ens estaran veient des de les seues cases, des dels hospitals. Per a tots ells i per a totes elles un missatge d'esperança, perquè ja són milers i milers les persones que s'han recuperat d'esta malaltia. Però, sobretot, un missatge de confiança, de confiança perquè esteu en les millors mans, no tingueu cap dubte, esteu en les mans dels nostres professionals de la sanitat pública.

També, evidentment, un missatge de solidaritat i forta abraçada a totes les famílies i amistats de totes les persones que han perdut la vida per este virus, 1. 107 de valencians i valencianes, més de cent setanta mil persones a tot el món.

I no voldria oblidar-me de totes les famílies que han perdut un ser estimat estos dies, ja siga per coronavirus o per altres causes, i que no s'han pogut acomiadar en condicions. Els qui hem passat per això en algun moment de les nostres vides sabem com de necessàries són les abraçades en moments tan durs com eixos. Només d'imaginar el que hauran passat se'ns trenca el cor. Per això, una forta abraçada des d'ací, des de les Corts.

Estem, senyor president, en un moment excepcional i sense precedents. Possiblement, el colp més dur que han patit moltes generacions en la seua vida. Un moment que mereix un ampli debat, constructiu i democràtic. I miren, jo sóc dels qui pensa que l'oposició té tot el dret a criticar el govern estos dies, la democràcia no està en quarantena; però una cosa és criticar i l'altra és mentir, una cosa és confrontar idees i l'altra difondre odi i una cosa és proposar i una altra, per exemple, propostes com les de colps d'estat. La ciutadania mereix altres debats. La ciutadania, en estos moments, necessita altres tipus de debats.

Deia que estem en un moment excepcional, i una bona mostra és la sessió de hui, mirem este hemicicle, està pràcticament buit, n'hi han molts buits. Intentem aprofitar esta imatge dels escons buits per a fer un exercici d'imaginació.

Imaginem que en eixos escons buits estan assegudes les persones a les que representem: estan els infermers i les metgesses esgotades per hores i hores de feina, personal de neteja, forces i cossos de seguretat; està el personal sociosanitari. Persones que han fet possible, i que fan possible, que tots els dies tingam menjar a casa: llauradors, transportistes, personal del comerç o dels supermercats.

Imaginen també que estan les persones que han perdut el seu lloc de treball.

Imaginen que estan també les persones que no han perdut el seu lloc de treball, però que veuen amb incertesa el seu futur. I tants i tants altres.

Imaginem que estan ocupant eixos escons i pensem quin és el debat que volen i, sobre tot, quin debat mereixen quan no saben què serà de les seues vides en els propers mesos.

Perquè, president, estem davant del major repte, des de fa segles i la nostra obligació és estar a l'altura del nostre poble. Volem començar eixe debat amb dos premisses que estic segur de que compartirà la gran majoria d'este parlament.

La primera és que clar que hem comés errades. Han comés errades tots els governs que han estat en acció. En major o menor mesura, tota la gestió, tota l'acció de tots governs ha sigut millorable. I clar que amb les dades de hui deuríem d'haver pres decisions abans i amb més contundència…, però amb les dades de hui.

I no passa res per dir-ho, i analitzar-ho, especialment de cara al futur.

I la segon premissa és que, en un moment excepcional i de grans dificultats, l'autogovern valencià funciona. Este govern ha sigut més eficaç, més ambiciós, més rigorós en la gestió que governs d'altres territoris o inclús que el govern de l'estat. Evidentment amb coses millorables, però després de dècades en què només se'ns coneixia per els casos de corrupció, ara està bé que se'ns conega també per aquelles coses que estem fent bé durant esta crisi.

Coses com que els valencians hem obert un corredor aeri per a importar material amb garanties i estem ajudant a altres territoris a comprar eixe material a través d'este corredor. Que és tractar d'adaptar la seua indústria en un temps rècord i a través dels instituts tecnològics per a poder produir el nostre propi material sanitari, que estem liderant la resposta educativa davant la crisi: 60. 000 vals menjador, 14. 000 tablets amb connexió a internet per a que puguen continuar els seus estudis els estudiants o que ens agafa esta crisi amb uns serveis socials reforçats i amb una renda valenciana d'inclusió ja en marxa.

Alguns diuen que tot això és resultat de la sort. Nosaltres pensem que estes mesures de la Generalitat o dels ajuntaments el que fan és demostrar que els governs de proximitat funcionen. Que el govern ha de estar prop de la gent i que el centralisme no és la solució.

Senyor president, ara es parla molt de pacte, i siguen benvinguts els pactes que vinguen a millorar la vida de la gent, però també hem conegut pactes que han sigut només una foto, i ara el que menys necessitem són fotos. I n'hi ha pactes que han servit per a retallar, han servit com a excusa per a retallar drets, com els del 135 de la Constitució espanyola, i ara l'últim que necessitem és retallar en drets.

I hem vist com s'ha posat part de la dreta amb el tema de l'ingrés mínim. Porten dècades dient que els diners han d'estar en les butxaques dels ciutadans i les ciutadanes, i ara que és quan realment fa falta, diuen que no. Això només s'aplicava, sembla, quan els diners anaven a rescatar bancs, a rics o a les grans empreses, però no per a qui no té per a menjar.

Ara ja sabem que allò que li deien liberalisme en aquell moment, en aquella crisi, realment no era més que classisme.

Senyor president, s'acosta el moment de prendre decisions transcendentals que marcaran el nostre futur i, si abans li deia que s'ha actuat amb rigor i eficiència, també li he de dir que ens caldrà valentia.

Què farem si Europa ens torna a imposar l'austericidi? Què farem si ho fa el govern central en lloc que garantir un sistema de finançament just? Què farem per a transformar el nostre model econòmic?

¿Som conscients que, si la crisi del 2008 va acabar amb la bombolla de la construcció, esta crisi acabarà amb el model de turisme massiu insostenible?

¿Entendrem de com de necessària és la nostra reindustrialització, la relocalització i la transició ecològica de l'economia?

¿Serem capaços de que tots els serveis públics siguen públics i democràtics i de que, per exemple, no depenguem d'altres per a equipar el nostre personal sanitari davant d'una pandèmia?

Davant d'eixes qüestions i tantes altres caldrà molta valentia, perquè ja vam vore com va començar l'eixida de la crisi del 2008, amb el senyor Sarkozy parlant de la refundació del capitalisme, i ja sabem com va acabar.

I crec sincerament que els valencians hem de liderar eixe debat perquè ací sí que tenim clara una cosa: posar les persones en el centre de la política. Això és més necessari que mai. Ni les grans multinacionals, ni els bancs, ni el sector financer, les persones primer.

Moltes gràcies.

El senyor president de les Corts Valencianes:

Moltes gràcies, senyoria.

Escoltarem ara la posició en nom del Grup Parlamentari Socialista, realitzarà el síndic adjunt, l'il·lustre diputat José Muñoz.

Quan vosté vulga, senyoria.

El senyor Muñoz Lladró:

Que nadie dé por sentado que esas medidas son así porque tienen que ser así, sino se toman porque hay una vocación de ayudar a toda la población y que en la salida a esta crisis nadie se quede atrás, porque sinceramente a mí me enerva, me cabrea, cuando se confunden derechos con paguitas, cuando se habla de paguitas y estamos hablando de hacer una cobertura social para que las familias, para que esas personas que están padeciendo crisis sanitaria pero económica social no se queden atrás. Y por tanto creo que esta salida de la crisis, esta lucha contra la crisis y (inintel·ligible) … a la crisis será mucho más justa que la que fue la del 2007 y conseguiremos que nadie se queda atrás.

El senyor president de les Corts Valencianes:

Moltes gràcies, senyoria.

Abans d'escoltar les contestacions que farà el president del Consell, al qual ja li donem la paraula, executarem els manaments que ens han donat des de l'àrea de salut.

President del Consell, té vosté la paraula per a contestar als grups parlamentaris, per a respondre a les seues intervencions.

El senyor president del Consell:

Moltes gràcies, president.

Les agradezco profundamente su talante, les agradezco sus palabras con las que, por supuesto, en algunos casos estaremos de acuerdo, y en otros no.

Y en eso yo les agradezco profundamente todo lo que son los planteamientos que se han hecho y la voluntad de llegar a un acuerdo. Y precisamente quiero responder a esa voluntad.

Y vamos a continuar colaborando con el colegio de farmacéuticos, a los cuales, tanto al de Castellón, Valencia y Alicante les agradezco, como siempre, esa voluntad de cooperación que tienen con la Generalitat.

Muchísimas gracias. (Aplaudiments)

El senyor president de les Corts Valencianes:

Moltes gràcies, president.

Passaríem al torn de rèpliques a esta resposta que ha fet el president del Consell per part dels grups parlamentaris que així ho desitgen. Entenc que en primer lloc tindrà la paraula el senyor José María Llanos en nom del Grup Parlamentari Vox Comunidad Valenciana -moltes gràcies, Conxa.

Senyor Llanos, quan vostè vullga, té vosté la paraula per a replicar al president del Consell.

El senyor Llanos Pitarch:

El senyor president de les Corts Valencianes:

Senyoria.

El senyor Llanos Pitarch:

El senyor president de les Corts Valencianes:

Moltes gràcies, senyoria.

Passarà ara al torn de rèplica el síndic del Grup Parlamentari Ciudadanos per a replicar la contestació que ha fet el president del Consell, l'il·lustre diputat Toni Cantó.

El senyor Cantó García del Moral:

El senyor president de les Corts Valencianes:

Moltes gràcies, senyor Cantó.

Per a rèplica a la resposta que ha fet el president del Consell, en nom del Grup Parlamentari Popular, té la paraula la síndica del grup, la il·lustre diputada Isabel Bonig, durant un temps màxim de 3 minuts.

La senyora Bonig Trigueros:

Y sí, colaboración público-privada, claro que sí, y más en esta comunidad que tenemos la inmensa suerte de tener un sistema público, público de gestión privada y privado bueno, todo al servicio de los valencianos, de salvar vidas. No permitiré que mi ideología impida darles a mis conciudadanos los mejores servicios, lo dijo el señor Tony Blair. Que decepción ver como la izquierda del Partido Socialista no alaba esa gestión.

El senyor president de les Corts Valencianes:

Moltes gràcies, senyoria.

Per a contestar estes rèpliques que estan formulades pels grups parlamentaris.

Senyor president, seguirem el protocol i les recomanacions que ens donen els experts en seguretat sanitària de les Corts.

I ara ja, sí, en el temps limitat, per part del president del Consell, 3 minuts.

Senyories, ens queden dos compareixences més, esta estem usant dos hores i mitja, ho pose en el seu coneixement per a continuar la Diputació Permanent.

Senyor president, té vosté la paraula per a contestar les rèpliques.

El senyor president del Consell:

Moltes gràcies, senyor president.

Por lo demás, lo que ha pasado en las residencias, ahora después la vicepresidenta les va a ilustrar con todo el trabajo que se ha hecho. Se ha hecho un trabajo enorme y, desde luego, ya digo, yo no quiero comparar aquí todo el rato, pero desde luego no ha sido la Comunidad Valenciana la que peor ha funcionado en el sistema, no. No, no, no ha sido así. Desgraciadamente, desgraciadamente, hay muchas comunidades autónomas en las que hay partidos políticos que están sustentando ustedes que no han gestionado así. Y yo en la vida se me ocurriría decir que la presidenta de Madrid, o el presidente de Castilla-La Mancha o el presidente de Castilla-León, los gobiernos hayan actuado de una manera irresponsable. No lo digo, y tienen muchísimos más casos que nosotros.

Y, desde luego, para el futuro, va a ser absolutamente necesario el concurso de todas y todos y, por eso, les agradezco profundamente su buena disposición. Creo que ese es el camino correcto. Tony Judt habla de la solidaridad colectiva. Creo que es un buen momento para hablar de la solidaridad colectiva, como también es un buen momento para defender, ahora y siempre, la libertad de expresión.

El senyor president de les Corts Valencianes:

Moltes gràcies, president.

Senyories, hem culminat la compareixença del president del Consell per a donar compte de la situació que vivim, referida a les mesures que ha adoptat el Consell per a fer front als seus efectes adversos.

Compareixença de la vicepresidenta del Consell i consellera d'Igualtat i Polítiques Inclusives, senyora Mónica Oltra Jarque, per a informar sobre les actuacions dutes a terme fins aquest moment des de la Vicepresidència i la Conselleria d'Igualtat i Polítiques Inclusives com a conseqüència de l'alarma sanitària de la COVID-19

El senyor president de les Corts Valencianes:

Ara donarem pas al segon punt de l'ordre del dia, que és la compareixença de la vicepresidenta del Consell i consellera d'Igualtat i Polítiques Inclusives per a informar sobre les actuacions dutes a terme, fins a aquest moment, des de la vicepresidència i Conselleria d'Igualtat i Polítiques Inclusives, com a conseqüència de l'alarma sanitària de la COVID 2019.

Vicepresidenta té vosté la paraula per a informar a les Corts sobre la compareixença que ha sol·licitat a petició pròpia.

Quan vosté vullga, senyoria.

La senyora vicepresidenta del Consell i consellera d'Igualtat i Polítiques Inclusives:

Gràcies, senyor president.

Molt honorable president.

Senyories.

Comparec en la Diputació Permanent per informar de la situació generada per la pandèmia del coronavirus, COVID-19, en el sistema públic de serveis socials i retre comptes de la gestió realitzada per la vicepresidència i la Conselleria d'Igualtat i Polítiques Inclusives durant este temps, certament excepcional.

Comence agraint a cadascuna de les persones que treballen en el sistema públic valencià de serveis socials de la Comunitat Valenciana el seu esforç i la seua generositat. Estem davant d'una emergència sense precedents que obliga a actuar sense referents experiències anteriors. Però la professionalitat, el compromís i el treball ben fet d'este col·lectiu ha abordat amb rigor, afecte, afecte i empatia, una situació per a la qual no ens havia preparat ningú.

Precisament per ser una situació inèdita, és també encomiable l'esforç de tota la societat que, des de les cases, des dels llocs de treball, complint les mesures d'higiene i seguretat, estan contribuint a combatre la pandèmia.

I mereixen un reconeixement especial els xiquets, les xiquetes i la nostra població adolescent que ens han donant i estan donant-nos una lliçó de vida i de maduresa difícil d'oblidar. La societat valenciana té un gran futur perquè tenim amb ells i amb elles un gran exemple en el present.

Vull sumar-me també als agraïments que ja ha fet el president de la Generalitat, particularment als i les professionals de sanitat, farmàcia, sociosanitaris i dels serveis socials per cuidar-nos; al personal de neteja; a les forces i cossos de seguretat; als i les treballadores dels serveis essencials; a les persones i empreses que garantixen la nostra alimentació, produint-la, distribuint-la, comercialitzant-la; als mitjans de comunicació per mantindre'ns informats; a totes les empreses que estan reconvertint la seua producció per ajudar en esta pandèmia i a les persones físiques que estan col·laborant, sense descans, en la fabricació de material; a les persones investigadores, que treballen sense parar per a entendre i combatre este virus; al personal d'emergència; a les persones professionals que ajuden en la distribució de material.

Vull aprofitar esta cambra per agrair, de tot cor, al personal de la vicepresidència i Conselleria d'Igualtat i Polítiques Inclusives i al conjunt de totes les empleades i empleats públics el treball que estan duent a terme en primera línia; i també a les seues senyories, als grups parlamentaris, per la seua voluntat de col·laboració i de treball conjunt enfront de la pandèmia.

I, com no? Vull fer una menció especial a totes les persones afectades pel virus, a les que s'han recuperat i també a aquelles que ho viuen de prop amb algun familiar o persona estimada. Vull recordar també les persones que han mort. Res no pot pal·liar la pèrdua d'una persona estimada, però estes circumstàncies fan molt difícils, molt més difícils l'acompanyament de persones malaltes o fins i tot el dol posterior a la mort. Per això, vull mostra el nostre condol més sentit per les 1. 112 valencianes i valencians morts amb coronavirus, de les quals, 386 són persones majors que vivien en centres residencials. Este Consell i tota la societat valenciana sentim i compartim este dol i el de les seues famílies.

Senyories, les actuacions que esta vicepresidència i Conselleria d'Igualtat i Polítiques Inclusives ha dut a terme durant este temps han estat orientades a aconseguir cinc objectius: en primer lloc, previndre i protegir les persones i col·lectius que pugueren vore's afectats per l'expansió del virus; en segon lloc, atendre les persones afectades i contindre l'avanç de l'epidèmia; en tercer lloc, mantindre la prestació dels serveis en la seua integritat, és a dir, trobar vies alternatives per continuar prestant serveis que ara no es poden fer de manera ordinària; en quart lloc, donar una resposta àgil i eficaç a les noves situacions de vulnerabilitat generades per la pandèmia; finalment, evitar que l'emergència sanitària siga també una emergència social, tant per a les persones com per a entitats i empreses.

En esta línia, hem adoptat, segons ha anat evolucionant la crisi, les mesures que ara detallaré per ordre cronològic.

El 26 de febrer tingué lloc una primera reunió, en el Palau de la Generalitat, on es posà en comú la informació disponible en eixe moment, així com les incipients mesures de detecció, contenció i intervenció recomanades per les autoritats sanitàries, mesures que s'havien de garantir, amb caràcter general, pels departaments de riscos laborals de cada àmbit, competents en matèria de prevenció i actuació davant estes situacions.

Pocs dies després, el 6 de març, l'Institut Valencià d'Atenció Social-Sanitària va emetre una nota informativa sobre el coronavirus i, l'endemà, la directora general de l'IVASS envia una carta a familiars i persones tutores amb les primeres recomanacions emanades per les autoritats sanitàries precisament per a evitar transmissions. Entre elles, ja constava la recomanació d'evitar als centres en determinades circumstàncies i en la carta s'adjuntava un protocol del Ministeri de Sanitat amb instruccions per a la protecció de la salut de residents i personal treballador, així com indicacions sobre neteja, desinfecció, gestió de residus i identificació dels contactes dels casos en investigació.

Igualment, la Secretaria Autonòmica de Planificació i Organització del Sistema va enviar el mateix document a les organitzacions representatives d'empreses i entitats, així com a les tres direccions territorials de la conselleria, per fer-lo arribar al conjunt de centres, amb independència de la seua titularitat.

En vista de l'avanç de la pandèmia, el 9 de març es constituïx la mesa interdepartamental per a la prevenció i actuació davant del coronavirus, COVID-19, per analitzar la informació, coordinar i fer el seguiment de les actuacions que corresponen a la Generalitat, en el marc del Sistema Nacional d'Alerta Precoç i Resposta Ràpida. Esta mesa s'ha reunit en quatre ocasions més: el 10, el 12, el 16 i el 23 de març.

El 10 de març es va elaborar un protocol complementari entre esta vicepresidència i la Conselleria de Sanitat Universal i Salut Pública per demanar a les direccions dels centres residencials l'elaboració d'un pla d'actuació davant l'eventual aparició de brots de virus. Este pla havia d'incloure: les necessitats d'equips de protecció davant dels brots; la provisió de sabó, paper i solucions desinfectants; un pla de continuïtat de l'activitat, davant una previsible baixa de personal. A més es van restringir les visites a les estrictament necessàries i es van limitar només a una persona. S'obliga els treballadors i treballadores a consultar els serveis sanitaris de prevenció o mútues, si presenten simptomatologia respiratòria, per poder valorar la continuïtat de les activitats laborals.

En el protocol, també es detallen els passos a seguir en estos supòsits: residents amb infecció respiratòria lleu, sense evidència epidemiològica o amb evidència epidemiològica; i residents amb infecció respiratòria greu, sense evidència epidemiològica o amb evidència epidemiològica.

Quan un resident es classifica com a un cas probable o confirmat, ha de romandre en una habitació amb bona ventilació, amb bany propi, durant el temps establit. Les eixides a les zones comunes han d'estar absolutament restringides al mínim.

El 12 de març s'envia una circular per a personal i residents de tots els centres, restringint les visites, les eixides dels residents i l'accés als recintes de qualsevol persona que no estiga degudament autoritzada. Esta circular s'acompanya del material de suport: recomanacions, cartells i infogrames, amb la indicació expressa que han de situar-se en llocs visibles a tots els centres.

A més, en vista del progrés de la pandèmia, el 12 de març s'acorda el tancament dels 34 centres especialitzats d'atenció a persones majors, clubs de jubilats, llars de pensionista o similars, siga quina siga la seua titularitat.

Eixe mateix dia també s'acorda suspendre les activitats i viatges d'oci, culturals o similars, organitzats per centres socials de qualsevol nivell, associació, entitat cultural o altres. Això inclou les activitats de termalisme i vacances socials, viatges per a persones amb diversitat funcional i vacances socials, campus i altres activitats de l'Institut Valencià de la Joventut, com «La senda del poeta» o «Les trobades de teatre jove». També es cancel·len les reserves dels albergs i cursos de formació.

El 13 de març s'ordena la suspensió de l'activitat dels centres de dia per a persones majors en situació de dependència, centres ocupacionals, centres de dia per a persones amb diversitat funcional, per a persones amb malalties mentals i per a la infància i l'adolescència, amb independència de la seua titularitat i tipologia de gestió. També se suspenen els serveis d'atenció ambulatòria, centres de rehabilitació i inserció social, punts de trobada familiar i els serveis Orienta i Kumpania. A més, es van dictar circulars per circumscriure les actuacions en matèria d'adopcions i acolliment familiar. Se limita l'atenció telefònica, reservant l'atenció directa per a casos urgents.

Igualment, es van prohibir les eixides dels centres, residències i llars d'infància i es van restringir les visites familiars i s'obliga a tindre preparats espais d'aïllament, per si són necessaris. Finalment, es van dictar circulars en relació a les mesures judicials en règim obert, contacte telefònic amb la família, evitar contactes grupals, etcètera.

El 14 de març s'adopten mesures especials, en relació al servei d'ajuda a domicili que, entre altres coses, suposen: l'obligatorietat de adoptar mesures de protecció i higiene, determinades per les autoritats sanitàries; l'ampliació de la plantilla, per a atendre el creixement de la demanda, sobretot com a conseqüència del tancament dels centres d'atenció diürna i els serveis d'atenció ambulatòria i les substitucions que es puguen presentar; quan els familiars es neguen perquè els auxiliars entren al domicili, es respecta la seua voluntat i es fa el seguiment de la persona via telefònica o per altres mitjans i s'anota la incidència.

Es garantix l'abastiment d'aquelles persones majors que tenen dificultat per a realitzar la compra d'aliments i productes d'higiene bàsica.

Es van detectar 132 persones que no disposaven de xarxa de suport familiar, 64 persones majors i 68 amb diversitat funcional. Esta situació se solucionà a través de l'atenció en els seus domicilis, en 126 casos, o a través del seu ingrés en una residència, en 6 casos.

Senyories, una de les preocupacions màximes que estem tenint, i que he tingut ocasió de compartir amb alguna de les seues senyories, és la de la protecció de les dones víctimes de violència de gènere, ja que difícilment es pot concebre una situació pitjor que la de estar tancada en casa amb el teu agressor.

Per això, el 16 de març dictàrem una instrucció perquè els centres Dona 24 hores seguiren prestant el servei durant l'estat d'alarma mitjançant l'atenció telefònica i, en els casos urgents, es realitza l'atenció de manera presencial, complint òbviament amb les normes de seguretat i prevenció sanitàries.

En un altre àmbit i per poder usar tots els recursos possibles, el 17 de març vam dictar una resolució per la qual s'acordaven mesures extraordinàries de gestió de serveis socials. L'objectiu era posar a disposició de la Generalitat els mitjans i recursos socials o sociosanitaris d'altres administracions públiques i de les entitats privades en funció de les necessitats originades per l'expansió de COVID-19.

Així, quedà a disposició de la Generalitat tot el personal dependent d'eixos serveis, siga quina siga la seua naturalesa o règim jurídic. I este personal pot realitzar funcions diferents a les corresponents al seu lloc de treball, categoria o especialitat, sempre que estiguen relacionades amb l'atenció social o sociosanitària, directa o indirecta, d'acord amb el seu perfil professional.

Igualment poden adoptar-se mesures de mobilitat geogràfica en el conjunt de la Comunitat Valenciana i la suspensió de la normativa relacionada amb les jornades de treball i descans, prèvia comunicació als òrgans de representació de personal, evidentment respectant els descansos establits per la conselleria de sanitat en el Decret 32/2020.

Es tracta, senyories, de dotar de la musculatura necessària i la capacitat d'acció i reacció en matèria de protecció social que requerix una situació com la que estem vivint.

Este conjunt normatiu, imprescindible en un sistema que, encara hui, no disposa de l'estructura que seria desitjable per a garantir estos serveis essencials, a diferència del sistema sanitari o educatiu, molt més robustos i estructurats, es va reforçar amb quatre instruccions signades el 18 de març.

La primera d'elles, dirigida als serveis socials municipals, per a garantir l'atenció a persones sense llar, amb les següents mesures.

Instar als serveis d'atenció primària a realitzar una avaluació dels possibles allotjaments, hostals, hotels, residències juvenils, etcètera…, que puguen ser utilitzats durant la pandèmia, garantint la higiene, l'equipament, les condicions de temperatura adequades per a les necessitats bàsiques de persones sense llar.

Utilitzar les instal·lacions sanitàries disponibles en els municipis, dutxes i sanitaris de recintes esportius, d'escoles, etcètera. Cada equip social municipal havia de disposar, ha de disposar d'una persona responsable per coordinar l'operatiu. Una vegada determinat l'espai, la policia municipal ha de col·laborar en la detecció i atenció a estes persones.

Els serveis socials d'atenció primària garantixen l'alimentació de les persones sense llar facilitant-los aliments.

La segona instrucció va dirigida a personal dels centres diürns, en este moment suspesa l'activitat. Implica mesures especials en relació a l'activitat de determinats centres d'atenció diürna, independentment de la seua titularitat i tipologia de gestió.

Les mesures són: els equips professionals d'estos centres han de garantir l'atenció domiciliària i el seguiment a les persones usuàries que ho requerisquen. Les direccions dels centres establixen torns rotatoris del personal per fer tasques de seguiment i atenció domiciliària. Les persones professionals, mentre no tinguen una tasca assignada de manera específica, estaran disponibles en els seus domicilis.

Igualment, qui realtize el seguiment telefònic a persones usuàries ho haurà de fer, si és possible, des del seu domicili.

Quan els professionals detecten símptomes compatibles amb el coronavirus han de comunicar-ho immediatament a les autoritats sanitàries.

La tercera instrucció establix les condicions d'atenció a persones en el sistema residencial de l'àmbit dels serveis socials i sociosanitaris independentment de la seua titularitat o gestió.

Així, s'indiquen les normes per als centres residencials que no estan afectats per la COVID-19, entre les quals, l'obligatorietat de seguir les recomanacions del ministeri de sanitat; es prohibixen les eixides i entrades de personal alié al centre; també es prohibixen les eixides de persones residents, excepte aquelles que, per una vulnerabilitat específica, salut mental, persones amb trastorn de l'espectre autista, etcètera…, o per qualsevol patiment, requerisquen eixir del confinament.

Per garantir el correcte funcionament dels centres, es permet l'accés als centres a personal de manteniment i reparacions imprescindibles per a garantir el compliment de la normativa de salut i de seguretat: revisions d'extintors, de legionel·la, d'ascensors, de calderes…

Les persones residents, especialment aquelles amb grans dependències o persones molt majors, han d'estar la major part del temps en l'habitació, evitant els espais comuns. Estos espais a més han d'usar-se de forma rotatòria per a mantindre la distància de seguretat recomanada.

En el moment en què l'equip professional del centre detecte símptomes compatibles amb el coronavirus, s'aïllarà esta persona i es comunicarà immediatament a les autoritats sanitàries.

La quarta instrucció va dirigida als centres residencials de protecció de dades, siga quina siga la seua titularitat o gestió. S'indica, entre altres coses, que han d'aplicar les recomanacions de la Direcció General de Salut Pública i Addiccions del Ministeri de Sanitat. Que queda prohibida l'entrada de persones alienes, excepte els nous ingressos, en este cas òbviament, sí. Que també queden restringides les eixides, llevat d'aquelles dones que han d'acudir al lloc de treball, que els espais comuns han d'utilitzar-se de manera rotatòria i que, en cas de detectar-se símptomes compatibles amb el coronavirus, cal aïllar immediatament la persona i comunicar-ho a les autoritats sanitàries.

Recordem, senyories, que el mateix dia 18, la Conselleria de Sanitat i Salut Pública, dicta una resolució per la qual els centres residencials de persones majors dependents que es troben afectats per la COVID-19, queden sota les ordres conjuntes de la Direcció General de Recursos Humans i de la Direcció General d'Assistència Sanitària de la Conselleria de Sanitat Universal i Salut Pública.

El 20 de març, el Consell va aprovar el Decret de coordinació i finançament de l'atenció primària de serveis socials. El decret dona estabilitat a les plantilles dels serveis socials municipals a través d'un instrument del contracte Programa, que permet la col·laboració financera entre la Generalitat, les diputacions provincials i les entitats locals de la Comunitat Valenciana i ens permet avançar en el desplegament de la Llei de serveis socials inclusius.

D'esta manera s'ordenen els sistemes de finançament del Sistema públic valencià de serveis socials amb convenis administratius, amb una durada de quatre anys, de tal manera que es proporciona estabilitat financera a les entitats locals i seguretat laboral a les plantilles.

Amb esta mesura es garantix estabilitat de 2. 500 llocs de treball, dels equips d'atenció primària i dels centres i recursos municipals.

El 24 de març vam acordar mesures extraordinàries en relació amb les ajudes concedides a càrrec del 0,7 de l'IRPF del 2019. En concret es va autoritzar el canvi en la finalitat de la subvenció concedida a Creu Roja, per tal que poguera adaptar els seus programes d'acció a la lluita contra els efectes socials, sanitaris i econòmics produïts per la COVID-19.

Això mateix es va fer el 31 de març amb la subvenció concedida a l'entitat Sant Joan de Déu. I en este moment estan en tramitació les subvencions concedides a Centro de Desarrollo Rural La Safor i Anaquerando.

Deia abans, senyories, que el sistema de protecció social atén una gran diversitat de situacions, i totes elles es poden vore afectades per l'ona expansiva d'esta crisi. Per això, és la nostra obligació, com a governants, garantir que esta ona no impacte negativament sobre col·lectius que tenen uns drets que cal preservar i que solen ser els col·lectius més castigats.

En eixe sentit, el 25 de març es va acordar la pròrroga de la vigència dels títols i carnets de famílies nombroses i monoparentals per un any. D'esta manera eixes famílies no perden l'accés als beneficis a què tenen dret, com per exemple les deduccions en matèria de matrícules universitàries i de formació professional, punts per a l'elecció de centre educatiu, beques de menjador, descomptes en el transport, l'accés al bo social, contra la pobresa energètica, etcètera.

Són 19. 323 famílies que no hauran d'estar pendents de les contingències administratives derivades de la declaració d'estat d'alarma. Com tampoc ho hauran d'estar les persones amb diversitat funcional, ja que també hem prorrogat la vigència de les resolucions i els certificats de reconeixement del grau de discapacitat que havien de ser revisades abans del 31 de desembre de 2020.

Estem parlant de 4. 834 persones en tota la Comunitat Valenciana que no han de preocupar-se d'unes coses que -coincidiran amb mi- són absolutament menors en este moment.

En esta mateixa línia, per evitar angoixes i generar confiança i seguretat, el 27 de març el Consell ratificava la resolució per la qual es garantix l'abonament del servei a les entitats d'acció concertada dels serveis socials, de la mateixa manera que si s'estigueren prestant ordinàriament, és a dir, a tota la xarxa d'entitats sense ànim de lucre.

Això, amb independència del cessament d'activitats dels centres d'atenció diürna i ambulatori.

Amb esta mesura garantim el servei a les persones usuàries perquè amb eixos recursos se'ls presta l'atenció domiciliària que necessiten i podem fer el seguiment de les seues situacions particulars.

Altres comunitats autònomes, senyories, s'han interessat per esta mesura per adaptar-la als seus territoris.

Les valencianes i valencians beneficiats per estos serveis són persones amb diversitat funcional, persones majors, xiquets i xiquetes tutelades, col·lectiu LGTBI, o les xiquetes i xiquets gitanes i gitanos que participen que participen en el programa Kumpania.

El mateix dia vam dictar una altra resolució per a organitzar els serveis socials d'atenció primària que en estes circumstàncies excepcionals requerixen mesures excepcionals de gestió i de coordinació.

Cal tindre en compte que la suspensió de les activitats dels centres d'atenció diürna i dels serveis d'ambulatoris, efectiva des del 16 de març, juntament amb el confinament de la població, han suposat un risc afegit de vulnerabilitat prèvia de moltes persones que estaven sent ateses en els serveis diürns.

I encara més, si tenim en comte que la malaltia en les persones majors també ens obliga a prendre mesures per a evitar que puguen abandonar el confinament per a fer tasques mèdiques o farmacèutiques o de satisfacció de les necessitats bàsiques. Les mesures contemplades són fonamentalment les següents.

Es mantenen els serveis i prestacions essencials. És a dir, no es poden suspendre ni tancar el servei ni les funcions, excepte si és decretat per la Generalitat o el Govern d'Espanya.

La tramitació d'expedients es realitzarà, sempre que siga possible des del domicili.

La coordinació de totes les accions de tot l'equip d'atenció primària són assumides per la persona que ostenta la direcció o per qui esta nomene. L'equip ha de detectar, diagnosticar i atendre les persones que patisquen desprotecció social provocada per esta pandèmia, especialment persones majors, amb diversitat funcional o amb problemes de salut mental que, encara que tinguen xarxa familiar o persones cuidadores, estes s'hagen contagiat.

Xiquets, xiquetes i adolescents que es puguen trobar en situació de desemparament o risc de contagi per les persones progenitores, tutores, acollidores o cuidadores. O també els que tingueren una beca parcial de menjador que s'hagen vist afectats pels tancaments dels menjadors.

Persones contagiades que, per les característiques de l'habitatge, no puguen complir les normes d'aïllament, persones sense llar, persones que han perdut la font d'ingressos i no estan cobertes per les mesures de l'estat, o qualsevol altra situació assimilable.

Quan no es puga donar resposta des de l'atenció primària, es derivarà a l'atenció secundària i s'establixen les prioritats d'actuació en l'atenció primària bàsica, en concret, es reforcen els serveis d'atenció a domicili i atenció a barris inclusius, es prioritzen els expedients de dependència i renda valenciana d'inclusió que ho requerisquen per especial vulnerabilitat i finalment es preveuen mesures de coordinació dels serveis d'atenció primària específica: Pangea, equips específics d'intervenció amb infància i adolescència, unitats d'Igualtat i Xarxa Jove. I seran precisament els equips d'intervenció amb infància i adolescència els que s'encarregaran de fer la intervenció amb aquelles persones que no han pogut celebrar el dol dels seus familiars que han perdut per esta pandèmia.

Un altre àmbit a què s'ha dedicat atenció específica és el de les persones joves. Per això, el 31 de març l'Institut Valencià de la Joventut va posar en marxa la plataforma d'oci educatiu, #IVAJdesdecasa, que, amb propostes propostes participatives i de voluntariat, a través de les xarxes socials, convida la gent jove amb activitats d'oci educatiu. Es poden trobar propostes de formació educativa, artística i lúdica que faciliten la interacció d'una manera positiva a través de les xarxes socials i que fomenten el pensament proactiu.

També s'han llançat concursos de mems, #aramems; de fotografia, #arafotografia; de monòlegs, #aracomèdia; de relat breu, #aramirades i de youtubers, #arayoutubers.

I s'ha programat la realització de vídeos de personatges estereotipats que formen part de la quarantena o la realització de la primera web sèrie valenciana de vídeo vertical multilingüe, adaptada a Instagram i a Tik-Tok.

Diàriament, a través de la xarxa, GVA-IVAJ, es pot participar en reptes educatius, a través d'estratègies artístiques com la fotografia, audiovisuals i microrelats, o la promoció de referents juvenils amb programació d'emissions en directe de testimonis i actuacions.

En fi, senyories, un instrument que es va elaborant permanentment amb les propostes dels professionals de la joventut de tot el territori i que ajuda la gent jove a portar millor el confinament, de pas que poden participar d'oci educatiu edificant per al seu desenvolupament.

L'1 d'abril, la Direcció General d'Infància i Adolescència va establir un protocol per a l'atenció immediata de xiquets, xiquetes i adolescents amb necessitats de protecció derivada de la pandèmia. Establix models unificats de recollida, d'informació, per a adoptar ràpidament mesures de protecció i establir pautes d'atenció psicològica.

Cal dir a més, senyories, que des de la conselleria es fa un seguiment diari de tots els centres, amb una atenció personal i constant per a previndre i protegir estes persones especialment vulnerables.

Però si hi ha una norma que tindrà un impacte directe sobre les persones que més ho necessiten, és el decret aprovat el passat dia 3, que establix les bases reguladores de la concessió directa de subvencions a entitats locals, titulars de serveis socials d'atenció primària, per fer front a l'impacte de la COVID-19.

L'objectiu d'estes subvencions directes és reforçar les polítiques socials i d'atenció a famílies, especialment a aquelles en situació de major vulnerabilitat: persones majors en situació de dependència, persones sense llar, famílies monoparentals o xiquets i xiquetes afectats pel tancament dels centres educatius.

La dotació global és d'11,5 milions d'euros que s'articulen en dos conceptes: per un costat, prestacions bàsiques de serveis socials per a reforçar els serveis de proximitat domiciliària, traslladar a l'àmbit domiciliari els serveis de rehabilitació, reforçar els dispositius d'atenció a persones sense llar i ampliar les plantilles dels centres de serveis socials municipals o les prestacions econòmiques individualitzades, entre altres.

Per altra banda, actuacions per a garantir el dret bàsic d'alimentació de xiquets i xiquetes en situació de vulnerabilitat, els PEI d'infància. Les ajudes consistixen en transferències econòmiques directes en efectiu o targeta de pagament, per a garantir l'alimentació de xiquets i xiquetes.

I es tracta d'una prestació econòmica de quatre euros al dia, 120 al mes, a les persones menors d'edat amb vulnerabilitat, dels quals es descompta, si és el cas, la targeta de pagament de la Conselleria d'Educació, Cultura i Esport.

Eixe mateix dia, a més, el Consell va prendre raó de la declaració d'emergència de la contractació per 2 milions d'euros de les actuacions necessàries per a la contenció de la COVID-19 en persones, residències i centres, competència d'esta conselleria.

També s'inclou la contractació dels treballs de difusió de les actuacions de la conselleria per posar en coneixement de la població i especialment dels col·lectius vulnerables les mesures que s'han acordat.

Esta pandèmia, senyories, no distingix entre festius ni caps de setmana. Per això, el 7 d'abril es va ampliar als caps de setmana i festius el servei Menjar a casa que actualment atén 3. 125 persones majors.

D'esta manera, el servei que fins ara cobria el menjar de dilluns a divendres s'ofereix els set dies de la setmana de manera ininterrompuda, amb l'objectiu que les persones majors que no poden eixir al carrer, degut a les mesures de confinament, i que no compten amb mitjans de suport tinguen cobertes les necessitats alimentàries de manera nutritiva i saludable.

La conselleria es fa càrrec del cent per cent dels menús del cap de setmana, amb una partida de 160. 572 euros.

A més, des de primer moment es va tindre especial cura en el fet que els tràmits administratius d'atenció a les situacions de dependència i de la renda valenciana d'inclusió no es veieren afectats per les mesures de l'estat d'alarma.

En eixe sentit, a més de declarar com a essencials tots els serveis de la conselleria i facilitar les fórmules del teletreball, el 8 d'abril vam ampliar una sèrie de mesures per a agilitzar la tramitació dels expedients, en casos de vulnerabilitat especial.

En concret, estes prestacions es gestionen sense necessitat de remetre prèviament tota la documentació. La que falte es remetrà una vegada acabe l'estat d'alarma.

En un altre àmbit, el 13 d'abril es va resoldre habilitar temporalment com a centres d'acollida temporal d'emergència de caràcter social i sociosanitari determinats immobles en funció de l'evolució de la pandèmia. En este moment hi ha set centres previstos per a esta finalitat, i estem a punt d'ampliar a un huité.

I també, per reforçar el personal, el 16 d'abril vam acordar amb la Conselleria d'Educació, Cultura i Esport la posada a disposició de la vicepresidència del personal d'eixa conselleria amb determinats perfils professionals.

Al personal que siga adscrit temporalment a la nostra conselleria, li seran d'aplicació les instruccions sobre mesures extraordinàries dictades per la Vicepresidència en el marc de la pandèmia.

Esta adscripció té caràcter transitori, mentre dure l'estat d'alarma i les seues possibles pròrrogues, i es podran anar modificant en funció dels diferents escenaris que ens vagen marcant les autoritats competents.

També és important continuar amb el pagament a les empreses que presten serveis en l'àmbit dels serveis socials. Per això, el passat divendres, el Consell va ratificar una resolució que ordena continuar el pagament a les empreses amb què tenim places contractades en centres diürns i serveis ambulatoris.

Se'ls paga de la mateixa manera que si estigueren prestant el servei en els llocs habituals, a pesar d'haver suspés la seua activitat en eixos llocs, com a conseqüència de la pandèmia.

D'esta forma es compensa el fet que els equips professionals dels centres on s'ha suspés l'activitat ara estan atenent en els domicilis i fent el seguiment de les persones usuàries, com també eventualment reforçant la xarxa residencial.

Per altra banda, aconseguim així que les empreses puguen fer front a l'impacte econòmic ocasionat per la pandèmia, però han de mantindre els requisits i la ràtio de personal en relació amb les prestacions i el nombre de persones ateses, amb la finalitat d'evitar ERTO o acomiadaments de treballadors i treballadores.

Perquè, també en este sector, hem d'evitar que les conseqüències de la crisi repercutixquen sobre la part més feble.

També s'acorda abonar les prestacions vinculades al servei que es presta a les persones en situació de dependència, usuaris d'eixos centres, mentre dure la seua suspensió, perquè puguen pagar a les empreses.

Com veuen, senyories, hem estat treballant dia a dia sense descans, davant una realitat que va evolucionant a un ritme desconegut i que exigix actuar en diversos àmbits al mateix temps.

Elaborar i aplicar decrets, ordres, resolucions i instruccions, reorganitzar els recursos humans disponibles, dictar normes adaptades a cada servei, tramitar les disponibilitats pressupostàries necessàries, disposar urgentíssimament dels subministraments imprevisibles, coordinar-se amb altres administracions, atendre les mil i una consultes dels serveis socials, dels ajuntaments, empreses, persones angoixades.

Com saben, senyories, perquè també han fet peticions de compareixença en este sentit, les residències de persones majors han patit de manera especial les conseqüències d'esta malaltia.

Tindrem temps, quan superem la pandèmia i l'emergència, d'analitzar els fets, les singularitats, i aprendre per a millorar. Perquè, si alguna cosa positiva ens ha de deixar esta pandèmia, és l'aprenentatge per al futur.

Hem detindré un moment en posar-los al corrent de les actuacions dutes a terme. Les línies de treball van ser particularment tres: repartiment de materials de protecció, recopilació i flux d'informació amb sanitat, atenció a les persones residents i les famílies.

Esta Vicepresidència ja havia adoptat mesures destinades a la prevenció i la protecció del contagi, tant entre les persones residents com les treballadores que els he anat contant anteriorment de manera cronològica.

El 19 i 20 de març, la Vicepresidència comença a distribuir material a entitats, ajuntaments, xarxa de centres, serveis i recursos en este moment només el gel hidroalcohòlic.

Després de quatre dies, que se'ns van entoixar com si foren segles, entre el 25 i el 28 de març, es repartixen aproximadament 356. 000 mascaretes, 14. 000 litres de gel hidroalcohòlic i 67. 000 guants.

De manera paral·lela, a partir del 13 de març, en col·laboració amb la Conselleria d'Economia Sostenible, Sectors Productius, Comerç i Treball, l'Institut Valencià de Competitivitat Empresarial i els instituts tecnològics, es treballa de manera molt intensa perquè empreses valencianes elaboren materials de protecció.

Així, el 20 de març, la conselleria encomana un contracte d'emergència per a la confecció de material propi elaborat per empreses valencianes, que té com a conseqüència que l'1 d'abril comencem a repartir equips de protecció d'empreses de Castelló, València i Alacant.

Així es comença a assegurar la distribució de material adquirit per la conselleria de manera diària i regular.

Vull aprofitar per agrair públicament a tot l'equip de la conselleria d'economia sostenible, a l'Ivace, a la xarxa d'instituts tecnològics i a l'Institut Tecnològic del Tèxtil, Aitex, com també a les empreses que han fet un enorme esforç per a adaptar la seua producció a les necessitats que requeria la societat valenciana en uns moments tan durs.

El president les ha anomenat totes, les que estan fabricant, en este cas, estem parlant de Cotoblau, Marie Claire, Ramón Espí, Funcotex, NV Evolutiva, Creaciones Euromoda, mascaretes. Les viseres, Grupo Servipack en Alcoi. Els guants, Torreval Levante y Kanban.

I també agrair a l'Institut de Biomecànica de València de la Universitat Politècnica de València que està fabricant viseres.

Agraïsc el seu rigor, disponibilitat, celeritat i professionalitat demostrada des del primer moment, posant a disposició de la Generalitat tot el múscul i tot el cor per a fabricar, certificar i disposar de material necessari elaborat per empreses valencianes.

D'esta manera, des de l'1 d'abril, esta conselleria ha distribuït 407. 646 EPI, 260. 735 mascaretes i 22. 015 ampolles de hidrogel , 95. 300 guants, 29. 306 protectors facials, més 120 termòmetres, 20 equips de protecció i 50 tapabotes.

Esta distribució ha arribat a tota classe de centres inclosos, per exemple, llocs de residència habitual d'ordes religiosos i infermeries religioses que, acollint-se a la normativa derivada del decret d'alarma, es van dirigir a nosaltres, entenent que adquirien la consideració de residències i que per tant havien de ser ateses per esta conselleria.

Per províncies i en nombres totals, a la província de Castelló s'han distribuït 47. 550 unitats, a la de València, 199. 750, i a la d'Alacant, 160. 156. I la distribució continua.

En este moment, per exemple, està en camí la distribució de material a empreses del sector residencial que gestionen diversos centres de la província d'Alacant. En concret, 15. 000 mascaretes, 3. 160 protectors facials i 850 ampolles d'hidrogel.

I entre hui i demà es continuarà repartint a estes empreses en les províncies de Castelló i València.

Però tot este material òbviament es complementa amb el de la Conselleria de Sanitat Universal i Salut Pública, que s'encarrega primordialment dels centres afectats per la COVID i del qual informarà detalladament òbviament la consellera de Sanitat Universal i Salut Pública, però que se proveïx puntualment des dels departaments de salut.

Per tant, també vull agrair el treball, la coordinació, la dedicació, el compromís i el treball conjunt que estem fent i que seguirem fent, consellera Barceló, se te nota en la careta l'impacte d'estos dies. Moltes gràcies, Ana.

Complementàriament hem elaborat un protocol d'actuació que permet la baixa voluntària en els centres de persones majors en situació de dependència i persones amb diversitat funcional, sempre que es garantixca el seu benestar.

Este protocol, consensuat amb sanitat, facilita el treball dels centres i tranquil·litza les famílies, garantint la seguretat, la salut pública, el benestar de la persona, com també la no vulneració dels seus drets.

La petició la pot realitzar la persona resident, si té plena capacitat d'obrar i suficient judici per autodeterminar-se, familiars o tutors legals.

I el trasllat pot ser al seu propi habitatge, al del familiar que ho sol·licita o a la residència d'un altre membre de la família que haja de ser la persona cuidadora, sempre amb el compromís de cuidar-lo.

Si la persona resident té reconegut un grau de dependència o dret a la prestació professional residencial, pot triar la suspensió temporal del servei o causar baixa definitiva.

Si opta per la suspensió temporal, manté el dret a ocupar i retornar a eixa mateixa plaça residencial.

En cas de baixa de la prestació del servei residencial, s'entén que existix una renúncia a la prestació determinada en el PIA o resolució reconeguda en el seu moment, però en cap cas afectaria al grau dictaminat de dependència. En cas de ser una prestació vinculada al servei o una prestació de garantia, se li continua abonant, sempre que satisfaça efectivament el pagament al centre.

En este cas, i una vegada finalitzat l'estat d'alarma, podrà tornar a sol·licitar el recurs, per a l'atenció a persones en situació de dependència que considere, sense que el grau de dependència, com deia, reconegut prèviament, siga afectat per la decisió.

Com és lògic, senyories, este protocol s'està aplicant en residències o habitatges tutelats que no tinguen persones que han donat positiu amb COVID-19 o tinguen símptomes compatibles amb el coronavirus.

En el cas dels centres que tenen persones contagiades o amb símptomes, s'aplica el mateix protocol, però s'ha d'obtindre l'autorització de la Conselleria de Sanitat Universal i Salut Pública.

Senyories, esta crisi ens està deixant morts i patiment, també ens està deixant algunes coses clares: que una societat generosa i solidària com la nostra és una societat forta. Que no existix un futur de progrés, si no cuidem allò que és de totes i de tots, allò col·lectiu.

I que qui exercim la política, en conseqüència, hem de fer polítiques per a tots i totes, polítiques inclusives, que cuiden la gent i que preserven allò col·lectiu.

Este Consell ho té clar, hem prioritzat les polítiques socials, i ara amb més raó que mai anem a continuar enfortint-les.

Des d'ara mateix, com a mostra dos exemples: ampliant el crèdit per a la renda valenciana d'inclusió, amb 18,7 milions més, i treballant per a pròximes modificacions pressupostàries en esta mateixa línia, perquè ara més que mai la renda es convertix en l'instrument més important de lluita contra l'empobriment i l'exclusió. Incrementant els crèdits destinats a infraestructures socials, centres d'acollida, d'emergència temporal, equipaments en centres i vivendes tutelades amb dos milions d'euros.

La nostra determinació es posar tot de la nostra part per a eixir d'esta crisi amb més unitat i més fortalesa, sense deixar ningú enrere. Totes i tots hem d'espentar amb la mateixa direcció.

M'he centrat, senyories, en les mesures de qüestió quotidiana per fer front a esta emergència inèdita per a totes i tots nosaltres. Però com poden imaginar som moltes més les accions que s'han dut a terme, algunes directament des de la vicepresidència i altres de manera coordinada.

Així, i sense ser exhaustiva, hem participat amb el Consell Territorial de Serveis Socials del 20 de març i el 3 d'abril, hem mantingut reunions virtuals o telefòniques amb la ministra d'Igualtat, el ministre de Seguretat Social, Inclusió i Migracions, la secretària general de Polítiques d'Inclusió o el secretari d'Estat de Drets Socials. També, amb la plataforma per a la salut mental, el president d'Aerte, l'arquebisbe de València, la coordinadora del centre Dona 24 hores de València, alcaldes, amb els síndics i síndiques dels grups parlamentaris, la portaveu d'Igualtat del Grup Ciudadanos, la plataforma del tercer sector, entitats de salut mental, representants de col·lectius gitanos, etcètera.

I, com no, amb la consellera i l'equip directiu de la Conselleria de Sanitat Universal i Salut Pública, amb qui hem mantingut contacte diari, permanent a través de reunions presencials quan encara era possible, videoconferències, converses telefòniques, correus electrònics, pràcticament al minut.

Una col·laboració i un treball en conjunt destinat a un triple objectiu: previndre, protegir i atendre correctament en les millors condicions tant el personal com particularment les persones que viuen en les residències de persones majors.

A més, la vicepresidència ha mantingut contactes permanents amb entitats del sector, com Creu Roja, Intermon Oxfam, Save the Children, Unicef, Fesord, Asocide, col·legis professionals, ajuntaments, agents econòmics i socials, cambra de comerç, etcètera, i moltes més que mantindré els pròxims dines amb la plataforma per a la dependència, entitats d'infància, coordinadores de centres de dones.

Igualment estem col·laborant amb la delegació del govern en allò que fa referència amb la transmissió d'informació i petició d'intervenció de la unitat militar d'emergències. També amb la Federació Valenciana de Municipis i Províncies per a difondre informació als ajuntaments a través de la seua xarxa.

I també, òbviament, col·laborem amb l'administració de justícia de manera diligent, facilitant els informes requerits per la Fiscalia Provincial de València des del 26 de març conforme a la seua petició i facilitant la informació requerida per la fiscal superior de la Comunitat Valenciana el passat 14 d'abril.

I també, des del 27 de març, remetem informes diaris sobre persones menors d'edat que estan en el sistema de protecció a petició de la fiscal coordinadora de menors.

Com veuen, senyories, hem estat treballant cada dia per a actuar, proporcionar i satisfer les necessitats de les nostres persones usuàries, garantir les prestacions de les més desafavorides i establir un marc legal per a desenvolupar totes les accions necessàries.

Malauradament hem patit pèrdues irreparables, ja que este virus és particularment agressiu amb les persones major. Però n'hi ha un altre virus, el de la fragilitat, que afecta a la gent més vulnerable, perquè patix les conseqüències d'una situació inèdita.

És per este motiu que créixer en protecció social, com s'ha fet en la legislatura passada, és imprescindible; ampliar pressupostàriament en serveis socials és necessari, i desenvolupar la quarta pota de l'estat és un imperatiu polític i ètic. Per això és tan important la llei de serveis socials inclusius, que, junt amb la renda valenciana d'inclusió, doten la ciutadania d'un matalàs per a afrontar en millors condicions el dia a dia.

Les crisis també són una oportunitat, perquè afloren les nostres debilitats, les nostres amenaces i ressalten les nostres fortaleses.

Si una lliçó hem de traure d'esta crisi, senyories, i de la gestió perversa que es va fer de l'anterior crisi econòmica de 2008 és que l'estat de benestar, els quatre pilars que el sustenten, l'educació, la sanitat, el sistema públic de pensions i els serveis socials, són fonamentals.

Són serveis essencials sense els quals la vida no pot seguir. També s'ha visibilitzat que els serveis essencials, que ho són ara perquè la llei així ho declara, són curiosament serveis que no solen estar valorats com correspon en l'escala social. Són els serveis vinculats a criar, cuidar i curar, tres activitats que conformen l'economia de la vida i que, per cert, solen estar protagonitzades per dones en una gran majoria.

Esta crisi passarà, senyories. La investigació i la ciència trobaran la solució, la prevenció i la curació de la malaltia, i tornarem a trobar-nos i donarem ací explicacions perquè vostès puguen exercir la seua tasca de control al govern, que és absolutament imprescindible en democràcia.

Però quan passe, nosaltres ja no serem els mateixos, ja no serem les mateixes, i haurem de demostrar-ho amb mesures profundes de reconstrucció, d'una potent xarxa de protecció social, amb nous paradigmes, enfortint la xarxa pública que impedisca que ningú caiga reorientant inversions i repensant molts dogmes i certeses que pensàvem immutables.

A esta tasca els encoratge, senyories, perquè un microorganisme al límit de la vida ens ha posat la vida al límit.

Moltes gràcies. (Aplaudiments)

El senyor president de les Corts Valencianes:

Moltes gràcies, vicepresidenta.

Senyories, ara continuarem amb el debat.

Els vull comunicar que la Diputació Permanent continuarà demà de matí, a les deu i mitja, amb el punt que teníem previst hui per a tercer punt de l'orde del dia, que serà la compareixença de la consellera de sanitat universal, a la qual agraïm la seua disponibilitat per a poder vindre demà -hem ajustat l'agenda- a les deu i mitja i perquè crec que és molt oportú que tingam el temps disponible per a poder escoltar amb molta atenció totes les compareixences i se'ns ha fet un poc llarg. Per tant, continuarem el tercer punt de l'ordre del dia demà, dijous, i començarem la Diputació Permanent…, continuarem la Diputació Permanent a les deu i mitja amb la compareixença de la consellera de sanitat universal.

Ara és el torn dels grups parlamentaris i, en primer lloc, la il·lustre diputada Llanos Massó, que fixarà posició en nom del Grup Parlamentari Vox Comunidad Valenciana.

Quan vosté vullga, senyoria.

La senyora Massó Linares:

¿Ha pedido o va a pedir explicaciones de por qué, según el presidente de la patronal del ramo de la sanidad privada española, en Valencia hay 25 hospitales privados a los que se les pidió mantenerse abiertos con muchas UCI, que no han sido utilizadas mientras morían ancianos en las residencias sin asistencia sanitaria?

Pero como eso no va a suceder, y mientras usted se lo piensa, nosotros le vamos a presentar una batería de propuestas para intentar paliar en la medida de lo posible esta situación sobre todo en las residencias de mayores: información detallada y actualizada diariamente, plan de inspección y saneamiento de todas las residencias de ancianos, inmediata entrega de material de protección sanitario para los residentes y para los trabajadores -pero, de verdad, que sea material de verdad, que sea material que les proteja-, inmediata realización de test de detección en todas las residencias de mayores, tanto a residentes como a personal, y…, a ver, es que se me acaba el tiempo.

El senyor president de les Corts Valencianes:

Moltes gràcies, senyoria.

Continuarem el debat en la fixació de posició per part del Grup Parlamentari Ciudadanos, la il·lustre diputada Mamen Peris, que fixarà posició sobre esta compareixença.

Quan vostè vullga, senyoria. (Pausa) Sí, disculpe vosté, quan vullga.

La senyora Peris Navarro:

President.

Señora Oltra, sé que no se ha reunido con los portavoces de política social de les Corts, tampoco hemos venido con una camiseta, pidiendo además transparencia, porque sabe que no es nuestra manera de actuar. Queremos buena gestión y anticipación porque eso será el éxito del trabajo.

Gracias. (Aplaudiments)

El senyor president de les Corts Valencianes:

Moltes gràcies, senyoria.

Continuarem el debat amb la fixació de posició, en nom del Grup Parlamentari Popular, de la il·lustre diputada Elena Bastidas, sobre este punt, en nom del grup parlamentari.

Quan vosté vullga, senyoria.

La senyora Bastidas Bono:

El senyor president de les Corts Valencianes:

Moltes gràcies, senyoria.

Continuarem el debat, ara en la fixació de posició que, en nom del Grup Parlamentari Unides Podem, realitzarà la il·lustre diputada Estefania Blanes.

Quan vosté vullga, senyoria.

La senyora Blanes León:

Moltes gràcies, senyor president.

Senyora vicepresidenta.

Bé, abans que res, evidentment, sumar-nos, com tots, als ànims i a les forces per a les famílies dels afectats per aquesta pandèmia.

Però si aquesta crisi ha aprofitat per a alguna cosa és per a evidenciar que és necessari tindre uns serveis públics forts i de qualitat, que siguen capaços de donar resposta a les necessitats de la ciutadania, sobretot en situacions que posen en risc el mateix desenvolupament normal de les nostres vides. Perquè l'administració públic no només ha de respondre bé a les emergències sanitàries o de qualsevol mena, ha d'actuar amb previsió i, per tant, preparar-se amb antelació per a oferir respostes eficaces.

No es pot dir que la crisi aquesta ens afecta a tots per igual, açò no és cert. Precisament el que ha evidenciat són enormes i greus desigualtats en com afrontar una situació d'aquesta mena. No es supera igual el virus en una casa amb jardí o en un àtic amb terrassa que en un pis sense finestres al carrer ni llum solar; no es passa igual la crisi amb una nevera plena o si cal esperar a les ajudes o al bo per a poder anar al mercat; no es passa igual amb una xarxa familiar o que estiga pendent dels iaios perquè no els falte de res o amb absoluta soledat. S'han d'atendre, precisament, aquestes diferències socials: l'accés a la tecnologia, a la informació, a l'habitatge, de condicions de vida, als factors de l'edat, del veïnatge, de la salut física i també de la salut mental.

És clar que ens trobem en una situació nova, sense precedents, i que no podem prevenir les conseqüències que pot tindre, especialment en la població més vulnerable o amb risc d'exclusió social, però hem d'estar preparades per a desplegar accions excepcionals en el moment en què passe, precisament, aquesta situació d'alerta i de confinament. Hem d'estar ahí. Estarem ahí per atendre les conseqüències econòmiques, en esgotar les ajudes econòmiques que s'han posat en marxa. Però també hem d'estar ahí per atendre les conseqüències físiques que quedaran en una part important de la població afectada per aquest virus i especialment les conseqüències psíquiques derivades de l'aïllament i de la complicada recuperació socioeconòmica que tindrem per davant.

La crisi de la COVID-19 ens ha obligat a adoptar mesures importants i necessàries, tant pel govern estatal com l'autonòmic. Aquestes mesures ens han posat davant la dura realitat. I aquesta realitat ens ha de fer reflexionar per al futur, però, sobretot, ens ha fet reaccionar en el plànol immediat. Perquè parlem de confinament i ens trobem amb gent sense sostre. Obliguem, com bé ha dit la senyora vicepresidenta, dones maltractades a haver de confinar-se junt els seus agressors. I promovem mesures d'aïllament socials i als nostres barris tenim casos de gent amuntonada en habitatges menuts. Habilitem un model d'educació a distància i ens trobem en un alt percentatge d'infants que no tenen eixa connexió.

Ahí és on hem actuat i s'ha d'actuar. Perquè este desmantellament de les estructures socials han agreujat les conseqüències d'aquesta pandèmia. Serveis privatitzats, que han escapat, en gran mesura, al control de les administracions públiques. Serveis pensats en la rendibilitat econòmica i no en la social. I un exemple clar és el que ha estat a les residències de majors, amb anys d'impuls de polítiques de privatització que, tal com ja va quedar clar en la sentència del Tribunal Suprem, no era més que una estructura per a afavorir a grans empreses afins a l'antic govern. Però, quan les coses es posen lletges, ahí ha d'estar l'administració pública per a traure les castanyes del foc.

S'han hagut d'intervindre centres de majors de gestió privada. I no era obligació també, en aquests moments, tindre una gestió per a donar un servei digne a aquestes persones? Nosaltres pensem que sí. I no és una obsessió nostra, evidentment que no ho és, són dades. I sí, la fiscalia esperem, com ja està actuant, que arribarà el moment en què els demanen les responsabilitats. I vosté ho coneix millor que ningú, però a mi no fa falta que m'expliquen exemples com, per exemple, el cas de la residència d'Alcoi en què més del 50 % dels seus residents han perdut la vida. I, evidentment, no estem parlant dels professionals. Els professionals actuen com toca i sense cap dubte de la seua professionalitat.

Però, perquè aquestes lliçons ens queden ben clares, amb una crisi, sense dubte, cal avançar en el model de gestió pública de les residències geriàtriques. S'ha de pensar i actuar en allò més urgent, evidentment en l'atenció a les persones més vulnerables, i destinar, com bé s'està fent, tant en recursos materials com humans i fer les reorganitzacions i l'adscripció de personal que siguen necessàries per a atendre-les. Però també pensem que és el moment de pensar en què és important, revertir models privatitzadors que no poden tolerar-se una gestió low cost perquè les grans empreses obtinguen el major benefici possible, convertint els serveis en negocis.

S'ha de tendir a centres, com bé (inintel·ligible) … programes de reduït tamany, també ubicats en el centre urbà, perquè, en definitiva, humanitzar el servei que es presta és fonamental. I una de les dificultats sabem que es troba en la falta d'infraestructures per a eixos centres. Per tant, cal invertir en l'adquisició, en la construcció dels centres que siguen necessaris i, sobretot, començar pels centres que ja són de titularitat pública, però es gestionen de manera externa. I també conveniar amb ajuntaments o amb qui siga necessari la cessió dels espais municipals.

Ens hem de felicitar, sí, perquè la gestió, la gestió eficient d'aquesta administració pública que ha impulsat aquest govern ens ha permés, precisament, oferir una resposta més eficaç a l'actual crisi. Imaginem per un moment què haguera passat si haguérem hagut de fer front a aquesta pandèmia amb la mitat de recursos, que és el que es destinava -des de 2015 fins a ara, s'ha duplicat este pressupost en serveis socials-. S'ho imaginen? Doncs, bé, estaríem, evidentment, en un escenari molt pitjor, això segur.

Pensem que hem de gestionar de manera eficient. Però l'eficiència ha de deixar d'entendre's com a rendibilitat econòmica, la rendibilitat ha de ser essencialment social. Deixem de pensar amb la cartera, sobretot, especialment, amb la de les butxaques d'uns pocs, i comencem a pensar amb el cap i amb el cor. Hem comprovat que el nostre sistema econòmic, basat en el turisme i el serveis, suporta molt pitjor aquestes situacions, pel que cal fer és un canvi de model productiu que ens faça autosuficients i no depengam tant d'altres països, perquè hem demostrat que som capaços, realment, de fer productes de qualitat i eficaçment. Però, sobretot, hem de mirar cap a un futur basat en l'economia de les cures, perquè és un sector que, des del punt de vista social, és cent per cent necessari, però, sobretot també, des del punt de vista econòmic, és cent per cent rendible.

I encara voldríem remarcar un factor important que ens ha de fer ocupar-nos, urgentment, dels problemes que venen de més enrere. I en aquestes setmanes són just els treballadors més precaritzats i més feminitzats, com són les cures o l'atenció a la gent vulnerable, caixers, neteja, etcètera, els que han demostrat que són essencials. Les institucions hem de fer un exercici per tal de canviar la perspectiva en aquest sentit.

També sectors amb un índex d'economia submergida o de falsos autònoms han sigut els que han donat resposta a les emergències, com les aparadores o costureres, fent material de protecció, repartidors, llauradors, etcètera.

És necessari que es milloren aquestes condicions laborals -i acabe-. Perquè la crisi ens està donant una lliçó molt valuosa i el que podem és: obviar-la i continuar pel camí que ens ve traçat per un model neoliberal i, a més, que ja s'evidencia, més que mai, que corre cap a l'abisme o bé podem atendre les necessitats reals, vitals, de la nostra ciutadania.

Afortunadament, tot açò ha arribat amb un govern que treballa per a les persones i el que toca és refermar precisament això, la protecció de les estructures públiques per a posar les persones al centre, que són els ciutadans i les ciutadanes la nostra prioritat.

Moltes gràcies. (Aplaudiments)

El senyor president de les Corts Valencianes:

Moltes gràcies, senyoria.

Continuarem amb la fixació de posició que, en nom del Grup Parlamentari Compromís, formularà l'il·lustre diputat Carles Esteve sobre el punt que ens ocupa.

Quan vosté vullga, senyoria.

Gràcies.

El senyor Esteve Aparicio:

Moltes gràcies, senyor president.

Diputades, diputats.

Consellera, hui preferisc dirigir-me a vosté com a consellera, perquè no ha dubtat ni un segon en arromangar-se quan més calia gestió. Entenc, compartisc i agraïsc profundament la seua decisió d'allunyar-se del focus de la política de titulars per a dedicar-se a treballar en allò que ara és més prioritari, les persones.

La crisi sanitària, que és evident, ha sabut aprofitar els mecanismes d'un món globalitzat per a colpejar tots els racons del món i a esta se suma una conseqüent crisi econòmica, de què també en parlarem i parlem, i, com no? , una vegada més, una crisi social que ja impacta sense pietat en els sectors més vulnerables de la societat.

La COVID-19 ha aprofundit en les nostres ferides més fondes. Les persones sumides en la precarietat, ERTO, acomiadaments, autònomes que no poden anar a treballar, les persones joves que, de nou, es veuen excloses per un mercat laboral que les expulsa a la primera de canvi. Estem davant d'una aparició de noves borses de pobresa i de la consolidació de les que ja existien.

Clar que necessitem mecanismes com l'ingrés mínim vital. És molt dur, és molt dur veure com defensors de l'ortodòxia ultraliberal lloen la caritat d'empresaris i particulars, al mateix temps que ataquen, sense cap pietat, una mesura que està destinada a les persones que més estan patint.

I seria millor encara si estiguérem parlant d'una veritable renda universal, que suposara un (inintel·ligible) … real a la precarietat amb què el mercat laboral castiga gran part de la població. Recorden, senyories? Abans de la COVID-19, perquè hi havia un abans, ja hi havia famílies que ni tan sols amb dos salaris arribaven a final de mes.

Hem d'afiançar els mecanismes autonòmics que ja funcionen, com la nostra renda valenciana d'inclusió. No necessitem, no ens cal una nova forma de fer allò que ja estem fent. Necessitem més finançament per a augmentar les cobertures ja existents i, sobre tot, necessitem que s'atenga la mancança tècnica, per a poder fer efectiu allò que la llei reconeix com un dret.

Senyories, no sols som l'autonomia amb pitjor finançament, també som la segona amb menor proporció de funcionaris.

La voluntat de dur endavant polítiques de protecció és necessària i la tenim, però no serà suficient si no tenim els mitjans.

També pateixen en aquesta crisi les persones amb trastorns i malalties mentals, amb diversitat funcional o diferents capacitats, que s'han vist increpades i atacades per la inoportuna policia dels balcons.

Resulta molt curiós veure com hem avançat evolucionant sociològicament segons avançava el confinament. Al principi, les constants al·lusions a la unitat varen acompanyar una societat que ja volia oferir la seua millor versió. Milers d'iniciatives han aparegut per a fer la vida de totes un poc millor, però poc a poc hem vist com l'ombra de l'odi tornava a aparéixer i els sectors més reaccionaris han omplit les xarxes de bulos, mentides i mitges veritats interessades.

No tinc cap dubte de la relació de causalitat, entre l'una cosa i l'altra. Hem d'assumir, hem d'assumir, la nostra responsabilitat social, que va molt més enllà de la política que fem ací.

Alimentar l'individualisme, la por i l'odi potser donaran millor resultat en alguna enquesta, però els puc garantir que no farà una societat millor.

I dic açò, com vosté ha dit abans, pensant també en les dones maltractades, que han de conviure amb els seus agressors. No m'imagine escenari més horrible.

El confinament també a dut a un repunt dramàtic de la violència masclista, i ara, més que mai, necessitem que ningú calle, que ningú guarde silenci davant d'una agressió.

Els convide, senyories, a que col·laborem amb eixa necessitat i traslladem a tota la ciutadania que pot jugar un paper fonamental en la prevenció d'aquesta violència més complicada de combatre que mai.

Per què no convidar a la policia dels balcons a lluitar front a la violència masclista? Fem-ho possible.

I evidentment, també, són un focus principal d'aquesta crisi les persones en situació de dependència, les persones majors; especialment esposades a la pitjor versió de la malaltia. Ara, a més, veuen com la seua autonomia personal es veu minvada per la paradoxa d'un confinament destinat a protegir-les.

I reconec que no volia fer açò, ho duc en un paper a banda…, crec que és ridícul ara entrar en les comparatives ara, en les xifres. I dic ridícul per no dir que és lamentable.

Parlem d'un 33 % de morts, de persones que han faltat en residències quan la mitjana estatal és del 69 %. No crec que jo ni la senyora Oltra traga pit d'eixa xifra, no facen vostés el contrari.

Quan parlem d'investigacions, en el total d'investigacions penals podem parlar del 40, en el cas de la Comunidad de Madrid, o 15 en Castella i Lleó. De moment, ací, comptabilitzem zero.

Jo crec que no és un moment de traure pit d'estes xifres i sí de tornar a l'esperit de la seua síndica quan pantejava la necessitat de caminar unides. Si alguna cosa ens deixa clara aquesta crisi, és la necessitat d'avançar en el canvi de model, que vosté, senyora Oltra, manté com a fulla de ruta.

I malauradament, ha sigut aquesta situació dramàtica la que li ha donat la raó. Li ha donat la raó quan apostava per centres més menuts, més humans, més humans, més centrats en lo social.

Malauradament li ha donat la raó, quan vosté avançava en la desinstitucionalització, facilitant a les persones optar per les cures a casa, en sa casa.

I li ha donat la raó quan vosté continua somniant, i no només somniant treballant per una societat en la qual cuidar dels altres és una tasca central que ens fa millors, que fa economia generant ocupació, sí, de la que no es pot traslladar lluny, com la producció de mascaretes. Una societat de les cures que genera benestar, benestar…, i genera comunitat.

Senyories, vaig acabant. M'agrada pensar que l'empatia social és un dels elements centrals d'aquesta crisi, serà un element clau del futur. Si som capaços d'alimentar-la més enllà dels dies de confinament, no tinguen dubte que la recuperació ens depararà una societat més justa que, com sempre proposem des del Botànic, no deixe ningú enrere.

Moltes gràcies.

El senyor president de les Corts Valencianes:

Moltes gràcies, senyoria.

Fixa la posició, en nom del Grup Parlamentari Socialista, l'il·lustre diputada Rosa Peris, sobre el punt que estem tractant.

Quan vosté vulga, senyoria.

La senyora Peris Cervera:

Gràcies. President.

Senyories.

Fa poc més d'un mes celebràvem ací l'últim ple a les Corts Valencianes. Ens preparàvem per a celebrar les Falles a València o la Magdalena a Castelló.

Els xavals acabaven el segon trimestre dels seus cursos i febrer havia sigut un gran mes en les dades de turisme.

48 dies després, sols 48, estem de nou ací, però ja res es igual. En poc més de quaranta dies, el nostre món es va pegar la volta i ens enfrontem a una realitat desconeguda i a un futur incert on la crisi social i econòmica ens té que llevar la son.

Tot ha canviat, la societat ha canviat. La política també, senyories. Amb un brutal gir del que han de ser les nostres preocupacions i ocupacions. I esperem i desitgem que l'oposició no tarde molt en entendre-ho.

Senyora vicepresidenta, ens sumem a l'immens agraïment a la ciutadania, als professionals que curen de les persones més vulnerables i també vull fer-ho al tercer sector: a eixe entramat d'organitzacions i voluntariat que, amb les seues xarxes, apleguen a les persones més necessitades. Sempre ho férem, però hui tenen millor suport per a fer-ho.

I, com no, compartim l'immens dolor de les pèrdues per el virus, que ha sigut cruel amb les persones majors, amb els nostres pares i mares, amb els nostres avis.

I sobre tot, ens dol la soledat en la qual se'n van. Ojalà, consellera de sanitat, pugam açò també solucionar-ho.

A tots ells i elles, el nostre record.

I sí, vicepresidenta, l'objectiu de la violència cap a les dones sempre és el control, el domini i el sotmetiment, i el confinament dona al maltractador l'entorn desitjat. Per això, considerem que incorporar o mantindre tots els serveis d'atenció a les dones víctimes de violència, com un servei essencial, ha sigut fonamental.

Però, també és de veres que les ferramentes de què disposem, a penes ens fa aplegar a la realitat que viuen les dones en les seues cases, confinades, i que ens fa pensar que són molt doloroses i, en alguns casos, molt dolentes.

Parlava vosté de les persones amb discapacitat. Jo he tingut l'oportunitat estos dies de parlar amb alguna associació i, sobre tot, la meua companya Laura Soler, que sempre m'ho recorda. I he de dir en la cambra que estan preocupats, que els professionals estan traslladant-los la necessitat de recolzament en positiu perquè estan atemorides, i perquè la informació que retransmeten en el carrer probablement ens dona, a nosaltres, molta sensació d'incertesa, doncs anem a pensar en les persones amb discapacitat, que depenen d'altres per a les seues funcions bàsiques, com estan. I, per tant, que necessitem que tinguen eixe suport en positiu.

Però també vull dir-vos, i vull compartir en esta cambra, que l'assistència s'ha humanitzat moltíssim en els últims anys, i això és una cosa que als col·lectius els ho recorde.

I especialment vosté ha fet referència als col·lectius vulnerables, a les persones sense llar, entre altres. I ací vull fer també una consideració i un gran reconeixement als nostres ajuntaments, que estan al peu del canó i que estan treballant com mai. Tot el seu personal funcionariat, serveis socials, policia local, voluntariat dels pobles, organitzacions…, crec que els tsunami municipal ha sigut una de les coses més boniques i més importants que estan passant per acompanyar la Generalitat en esta lluita, que és col·lectiva i que és de tots.

I sí, vicepresidenta, les persones majors, les dades que tenim, especialment de persones que han perdut la vida, són desastroses i no anem a ficar-los pal·liatius.

Però convidrem tots que per a reconstruir el futur cal blindar l'estat de benestar. I el benestar reclama creixement, i el creixement ha de generar benestar. Per això la llei valenciana de serveis socials, amb la informació que hui ens ha donat vosté, amb un increment d'11,5 milions per als serveis socials d'atenció primària i l'impuls que també els ajuntaments estan fent dels seus propis recursos, junt a la renda valenciana d'inclusió, amb eixe increment de 18 milions, són ferramentes adequades però que hi haurà que implementar per a fer front a la crisi social. I això ens obligarà a reforçar el gasto social. No hi ha una altra.

Al repensar el futur, diguem revisar també de manera integral el model d'atenció a la dependència. Hi haurà que revisar les ràtios de plantilles i les condicions dels serveis. Haurem de parlar dels salaris que cobren, haurem de parlar de com les persones que han sigut infectades i que presten els seus serveis de cures en les residències de la tercera edat no han pogut ser substituïdes perquè les persones no volien treballar en eixes condicions laborals i amb eixos salaris que es cobren en les residències de la tercera edat. No hi havia personal en les borses per a substituir i això han sigut problemes que ens em trobat.

Però senyories, apel·lem al millor del ser humà, als vertaders valors que fan avançar la humanitat. En aquesta crisi ens em encontrat amb els valors de la justícia social i la solidaritat, no hauríem d'abandonar-los mai. Hem d'unir-nos, no sé si al voltant d'un govern, però sí al voltant d'una idea de país per a superar la crisi sanitària, però, sobre tot, per a superar la crisi social i econòmica que ja tenim damunt. I perquè la ciutadania ens demana certesa.

La COVID-19, com resa la cançó, ens va robar el mes d'abril i alguna cosa més, però no ens pot furtar el futur ni l'esperança.

I com acabava el president també, hui vull recordar José Mari Calleja, un periodista meravellós i gran defensor de les llibertats. L'últim article que va publicar parlava de la COVID-19 i ens deia: «La sensación de compartir una situación límite de riesgos desconocidos hasta ahora, está fomentando una relación entre los vecinos, entre las personas, hermosa, estimulante i, desde luego, inolvidable».

No oblidaré mai l'esforç de la ciutadania i tots els professionals que cuiden i curen tots nosaltres i, en particular, els que curen les persones dependents, les persones més vulnerables i els nostres iaios i iaies. Som la millor versió de la condició humana.

Treballem, treballem per estar a la seua alçada.

Moltes gràcies.

Els senyor president de les Corts Valencianes:

Moltes gràcies, senyoria.

Senyories, una vegada fixada la posició de tots els grups parlamentaris, ve el moment de la contestació conjunta per part de l'honorable vicepresidenta del Consell i consellera d'Igualtat i Polítiques Inclusives, que contestarà totes les exposicions que han fet els grups parlamentaris.

Moltes gràcies, té la paraula la vicepresidenta del Consell.

Quan vosté vulga, senyoria.

La senyora vicepresidenta del Consell i consellera d'Igualtat i Polítiques Inclusives:

Gràcies, senyor president.

Gràcies.

Senyories, per les seues intervencions, a tots els grups parlamentaris. Aquells que han inquirit coses més particulars, aquelles persones que han fet mirar més cap al futur, de l'aprenentatge que hem de traure d'esta pandèmia, no? Moltes gràcies a tots vostés.

Començaré pel que entenc que és una petició que ha formulat tant el Grup Popular com el Grup Ciudadanos que hi haja setmanalment encontres amb els portaveus de polítiques socials. Òbviament, setmanalment o quan vostés ho requerixquen.

Me demanaven una autocrítica. Bé, doncs efectivament potser s'ha cuidat poc esta qüestió. Sí que entenia que fent un encontre setmanal amb els síndics dels seus grups, eixa información els passava a vostés, però jo no tinc ningun inconvenient en fer eixa doble compareixença amb els síndics i amb els portaveus, si vostés aixina ho reclamen.

És cert que jo el dia 12 de març els vaig enviar un whatsapp al grup que compartim i que precisament vaig obrir jo perquè tingam un canal directe i per a vore com canalitzàvem la comunicació, òbviament combinant transparència i també discreció i responsabilitat.

I és cert que va contestar el Grup Podemos, el Grup Compromís, el Grup Socialista, també va contestar el Grup Vox, però ni el Grup Ciudadanos ni el Grup Popular van contestar a eixe missatge del 12 de març i aleshores probablement jo hauria d'haver insistit.

En qualsevol cas, la senyora (inoïble) … del Grup Ciudadanos, a mi me va demanar una videoconferència, i eixe mateix dia li vam dir: «esta vesprada? », ella no podia, «doncs a l'endemà».

Jo estic a la seua disposició i a la seua també, senyora Bastidas, a la de tots d'esta cambra. A diferència de quan jo estava en la bancada de l'oposició, vostés tenen el meu número, i està per a vostés operatiu vint-i-quatre hores.

I per tant, poden dirigir-se a mi sempre que vulguen, en qualsevol moment. Altres diputats del seu grup també s'han dirigit a mi per qüestions estos dies, de gestió, d'operatives, i jo els he atés al minut.

Per tant, no dubten, tenen el meu de telèfon perquè l'empren. Jo no tenia el telèfon de ningun conseller. Vostés el tenen, el meu, i el tenen per a usar-lo, sempre que ho necessiten, que ho vullguen. Sempre.

Però farem eixos encontres en videoconferència quan vostés consideren el dia més adequat. I per tant, els demane disculpes per no haver sigut prou empàtica probablement en vostés a l'hora de comunicar-me més.

La senyora Massó em deia que havia de demanar perdó pels morts. Jo, senyora Massó, li demane perdó pel que vostè vullga, si això la fa sentir millor, perquè crec que al final l'únic que està perseguint en esta qüestió, que mos passa a tots, eh, és sentir-se millor.

Perquè ens sentim infinitament xicotets davant, com deia al final de la meua intervenció davant d'un microorganisme, que és un ésser al límit de la vida i ens ha posat la vida al límit, a nosaltres, que ens pensàvem invencibles.

I això genera molt de vertigen, humanament genera molt de vertigen, que no som tampoc tan poderosos com mos creiem, i que ens ve a posar en el nostre lloc un microorganisme que ni tan sols és un ésser viu, que està al límit de la vida.

Jo li demane perdó pel que vostè vullga. Si la fa sentir millor, enhorabona. Però estarà ahí i ens seguirà demostrant la nostra vulnerabilitat.

Jo he començat la meua intervenció diguent que per a açò no mos havia preparat ningú. Però no al Botànic. No mos havia preparat ningú en ninguna part del món. Si només han de posar les notícies.

Clar que és un terreny desconegut. I el terreny desconegut en societats com la nostra, en societats del control, on pensem que tenim el control de tot, la incertesa ens produïx una angoixa molt gran, perquè de repent arriba una cosa que no podem controlar.

I efectivament, com dia el president, estem treballant en algun moment sobre assaig-error, però no nosaltres, en Japó, en Corea, en tots els llocs. Per què? Perquè no el coneixem encara, perquè la ciència encara no coneix com funciona este virus.

En la mesura que la ciència avance o tinga una cura o tinguem una vacuna, aprendrem a conviure amb este virus, com vam aprendre fa cent anys, en 1918, després de la gran grip espanyola, mal anomenada espanyola, a conviure tots els anys en el virus de la grip.

I tots els anys se mor gent per la grip, però ja no li tenim por, perquè este sí que l'hem controlat. I el coronavirus, COVID, com li vullguen dir, també el controlarem. També el controlarem.

Però mentrestant, precisament per l'angoixa de la incertesa que mos genera a tots, és el moment d'arrimar el muscle, perquè tots ens reconeixem en tots, en les nostres vulnerabilitats i febleses, perquè tots tenim algú prop on ha caigut, tots.

I no hem pogut fer el dol. Tots tenim això. Perquè ja n'hi ha molts morts en esta pandèmia, els suficients perquè totes les persones tingam algun prop, que no hem pogut vetlar, que no hem pogut acompanyar.

I efectivament, no són números, senyora Massó, són persones, ho tinc ben clar, són persones les que han mort, igual que són persones les alegries que ens duguem moltes voltes, quan ens envien una foto d'una persona que s'ha recuperat.

L'altre dia una senyora de noranta-huit anys, en una residència que per fi ha donat negatiu, després d'haver superat la malaltia. També en tenim d'eixes.

Eixos són els dies que ens donen esperança, eixos són els dies bons, on ix un raig de sol en estos dies grisos, que jo no recorde un mes d'abril en tants dies sense sol.

Però el que sí que li dic, senyora Massó, és que en esta comunitat ninguna persona ha sigut abandonada a la seua sort, ninguna. Ninguna ha sigut abandonada a la seua sort, ni per la Conselleria de Sanitat Universal i Salut Pública ni per la Conselleria d'Igualtat i Polítiques Inclusives.

Ací no hi ha hagut residències on el personal haja tirat a córrer. Ací el personal de les residències… I senyora Peris, jo no he distingit entre públiques i privades, eh, quan he fet la meua intervenció, no he distingit entre unes i altres.

Eixe personal de residències s'ha batut i se bat el coure tots els dies, en unes condicions molt complicades, ara menys complicades. Molt, molt complicades.

Perquè si el treball en una residència ja és un treball complicat sense pandèmia, perquè en les residències tenim les persones en la vulnerabilitat que la tenim, en la pandèmia és encara més complicat.

I efectivament, un treball invisible. Qui parlava de les residències ací? Quantes qüestions de control, abans que haguérem de tancar les Corts hi havia sobre els residents, la humanització del sistema, etcètera?

No es parla de les residències, no es parlava, ni del personal que n'hi ha allí, que majoritàriament és femení. Majoritàriament les persones que cuiden sempre són dones.

Ara vegem el que és essencial en la vida, i curiosament són estes coses que tenen a vore amb cuidar, criar i curar, com deia en la meua primera intervenció.

Temps hi haurà d'analitzar, senyora Massó, singularitats, estadístiques, etcètera. Però efectivament este no és el moment encara de parlar d'estadístiques ni de números, perquè estem immersos en un drama humà.

I cadascú té noms i cognoms, i cadascú té família que té noms i cognoms i tenen el cor trencat molts d'ells en este moment. No és el moment de parlar de números, ja en parlarem, quan el dolor deixe pas a l'anàlisi.

I ahí analitzarem les corbes, les estadístiques, els infogrames. Jo també en tinc de corbes, però jo crec que no és el moment, precisament pel drama humà.

Senyora Peris, li vullc agrair el seu to, però sobretot li vull agrair una cosa, que és l'empatia. Quan vosté estava parlant, hi ha hagut un moment que se m'han posat els pèls de punta, quan vosté deia: «Me la imagine cridant de les residències, repartint l'hidrogel com podíem, abans de tindre el sistema muntat, l'angoixa».

Doncs efectivament, ho ha imaginat vostè bé. Abans ho he dit: quatre, cinc dies que van paréixer quatre, cinc segles.

I gent que venia a arreplegar l'hidrogel, tios com un pi que se posaven a plorar, efectivament, i que no podies ni abraçar-los per la distància de seguretat. Sí, sí, sí, molt dur, i li agraïsc enormement que vosté s'haja posat en la pell dels governants.

Per això, jo vaig dir també l'altre dia en la compareixença que faig els divendres, a mi me dol el cor quan veig el que passa en altres comunitats. Clar que me dol, clar que me pose en la seua pell, si és la mateixa que la meua. Clar que sé l'angoixa i la duresa.

Li agraïsc enormement. Li agraïsc a més, vosté ha parlat de les carències del Botànic, va en la mateixa línia que els estic diguent. I de tots, de tots els governs.

I vull rescatar una de hui, del senyor Reyero de Ciudadanos, que m'ha paregut la seua compareixença d'una honestedat, d'eixes que te donen les situacions de gravetat com la que estem passant, no?

Doncs, clar que sí. I jo. I en Castella i Lleó, i en Itàlia, i en qualsevol part del món, sabent el que sabem ara. Clar. Però no en febrer. El 15 de gener. Però sabent el que sabem ara, senyories.

Però si el 15 de gener algú haguera dit en este país: «Anem a tancar a visites les residències», algú haguera entés alguna cosa? La gent estava fent memes, riguent-se d'allò de Xina. Se'n recorden? És que eixa era la situació.

És que el 26 de febrer encara se'ns estava diguent pels que se suposava que sabien d'açò que les mascaretes per a les persones no infectades no eren útils.

I eixe 26 de febrer tenim una reunió en el despatx del president, la que els he contat abans. I la consellera trasllada tota la informació. Clar que em estat treballant sobre l'assaig-error, i ara tots portem una bosseta en la mascareta.

Els test, m'han preguntat vostés pels tests. Està la consellera de sanitat universal que demà els contarà en molt més de detall i en molt més de coneixement.

Però no obstant això, des de salut pública, en l'última videoconferència de fet que parlàrem, des de salut pública està ultimant-se un pla pel qual en les residències que estan afectades pel virus, pel COVID, es farà el test a tot el personal, test de PCR, a tot el personal i residents, a totes les persones vull dir, de la residència, tant la plantilla de treballadors i treballadores i als residents, en una primera fase.

En PCR, que és una prova que dóna un resultat fiable, perquè els tests ràpids, la consellera s'ha cansat d'explicar-ho, el test ràpid no dona falsos positius, però sí dóna falsos negatius, com quasi tots els tests ràpids. I aleshores el negatiu s'ha de verificar en PCR per a estar segurs. Aleshores, serà en PCR.

I en una segona fase a les que no estan afectades per COVID se farà a la plantilla de treballadors, que són els vectors, que a una residència de persones majors no entra el virus, si no és a través d'un vector, que són les persones que treballen.

I hem sabut també que este maleït virus igual té un impacte grandíssim en les persones que n'hi ha persones que estan passant-lo sense assabentar-se. Hi ha persones asimptomàtiques.

I és eixe precisament el factor que més vulnerabilitat genera, perquè les persones asimptomàtiques en principi no saben que tenen la malaltia, aleshores no se'ls confina. Com si algú té uns símptomes i de seguida se l'aparta i se'l confina.

Se faran eixos tests. Ja està ultimant-se per part de salut pública, i la consellera estic segura els ho explicarà en més detall i se farà en tota la xarxa residencial.

Tenim, senyora Peris, òbviament una visió social d'esta crisi, ens deia abans des del Grup Podemos, Unides Podem. Clar que no és el mateix el virus en unes condicions, o circumstàncies socials que en altres. Clar que no ho és. Per això hem ficat en marxa els centres d'acollida temporal d'emergència: per a atendre les persones que més impacte tenen en esta situació, com són les persones sense sostre, per exemple. O les persones que estan en una vivenda i no poden confinar-se per a no contagiar els seus companys o la seua família.

Tot això s'ha previst. I estan ja en marxa alguns en col·laboració amb els ajuntaments. Entre hui i demà, per exemple, se posa en marxa en Alacant, i ahir vaig poder parlar amb l'alcalde d'Alacant per a informar-lo.

Clar que hem fet una mirada social, igual que la injecció en la renda valenciana d'inclusió, igual que les PEI, eixos 11 milions i mig que vénen de la vicepresidència segona del Govern d'Espanya, des del Ministeri de Polítiques Socials i que s'han derivat directament a ajuntaments, que són, efectivament, com dia la senyora Peris -que no la veig-, també l'administració més propera i que ho està donant tot. I estem treballant també per a reforçar precisament les entitats locals.

M'ha alegrat molt que me preguntara per la xarxa d'infància i adolescència. Efectivament, aquí, òbviament, quan trobem algun positiu en COVID, no té la mateixa repercussió que en la xarxa de majors, val? Si hi hagut algun xaval, ho passen pràcticament sense enterar-se, i als treballadors i treballadores òbviament se'ls confinamet i se'ls substituïx per altres.

Jo vull agrair dos coses. Una, l'actitud dels xiquets, xiquetes i adolescents, que estan aguantant el confinament en els centres com uns campions. Jo ho vull posar en valor, perquè és difícil tindre huit, nou, catorze, quinze, setze anys i estar tancat. I també, als professionals. A tots els equips tècnics dels centres d'infància i adolescència, els equips d'educadors i educadores que estan suplint amb estimulació, amb oci educatiu tot el que el confinament està produint.

Tots han estat proveïts de tablets, òbviament, per a fer l'ensenyament virtual, a distància, senyora Peris, i les mesures, algunes les he contades abans. Doncs òbviament se'ls ha enviat totes les circulars de les mesures sanitàries, etcètera, quan se va confinar els centres… la no entrada és igual que en la resta de centres.

Clar, açò també evidencia una cosa, tinguen en compte que esta conselleria és molt complexa, perquè n'hi han molts àmbits, i molts diferents, en molts diferents àmbits. Jo, com he parlat molt amb la consellera de sanitat estos dies, li dia: la teua conselleria és molt gran i té molt de pressupost, però pràcticament tot és sota, caballo y rey, no? Assistència, pam; hospital, val; primària…, i ho tens tot estructurat, perquè ve estructurat de fa molts anys.

La nostra conselleria, que estem estructurant ara amb la llei de serveis socials inclusius amb el desplegament de decrets, un d'ells aprovat durant esta pandèmia, que és un decret ordinari que tocava per desplegament de la llei, té col·lectius molt heterogenis, que no tenen res a vore ni la resposta és igual en els xiquets i adolescents que en les persones majors al virus, no? Per tant, jo li agraïsc molt que s'ha recordat que tenim una conselleria molt àmplia i que tenim molta gent molt diversa.

En tot cas, jo li puc enviar, si vosté vol, les accions concretes, dia per dia, perquè vosté les tinga.

Com li dia, senyora Bastidas, al que vostè primer plantejava quant al contacte més proper o més sovint, quan vosté vullga. Vosté ho sap, quan vostè vullga.

Vosté diu que he dit moltes paraules i poca eficàcia. Mire, jo… de veritat, jo la crítica l'accepte tota, però per un costat m'han criticat per perfil baix i no eixir en els mitjans de comunicació i, per un altre costat, me critiquen per fer una entrevista i un article. I les dos coses a la vegada no poden ser: o és una o és l'altra.

Jo he estat a l'abast de tot el món, de vostés i dels mitjans de comunicació, per a informar, a banda que jo isc tots els divendres per a informar sobre els assumptes del Consell. Per tant, he estat a l'abats de tots… dels mitjans de comunicació, de vostés, de qui vullga. I qui ha tocat, m'ha trobat.

El que passa és que ha sigut un confinament, mai millor dit, literal en la conselleria en el qual hem hagut d'armar tota una, digam, legislació -entre cometes-, una normativa que posara ordre al caos. Perquè quan arriba açò tot se posa potes amunt.

Què hem fet? El primer, has de tindre una arquitectura normativa que li done una quotidianitat a la situació que estem vivint, i que és absolutament excepcional i extraordinària. I això porta el seu temps. I això porta molt de pensar, moltes reunions, moltes hores. I el resultat està ahí a la vista de tot el món.

Per cert, jo, en l'entrevista de El Mundo, no he dit que era un error no cerrar Madrid. Jo el que vaig dir a la pregunta de si la transició a la normalitat o la desescalada, que es una cosa que hem de parlar i que jo també vull compartir amb vostés, la desescalada havia de ser igual per a tota Espanya o podia ser diferent, asimètrica en diferents territoris.

I a la pregunta d'això…, eixa és la pregunta. Home, ho sabré jo. Me la feren a mi. A la pregunta eixa, jo el que dic és: jo crec que no té per què ser simètrica, igual en tot el territori, val? Tot no té per què ser igual en tot el territori.

Jo me pregunte, per exemple, en el tema en l'última polèmica de si els xiquets ixen o no ixen, ja no és només per comunitats autònomes, ¿té sentit que un xiquet o una persona major, adulta, no puga eixir en un poble de 20 habitants on en el terme municipal igual ixen a tres xiquets per…, o siga, a mig xiquet per quilòmetre quadrat? I que ixes al carrer o ixes a la muntanya a passejar i en un quilòmetre a la redona no tens un altre ser humà.

¿Té sentit que el mateix confinament valga per a eixe poble que per a una ciutat de quatre milions d'habitants? Doncs a la millor, no, però bé… Lògicament, ja dic, ara també és més fàcil vore més coses. Ara que el caos s'ha tornat pràcticament la nostra normalitat.

I jo deia: la desescalada no té per què ser simètrica, igual que l'escalada podia no haver sigut simètrica. I jo l'únic que dic en eixa entrevista és que l'evolució de tot açò, probablement si s'hagueren pres en Espanya les mateixes mesures que van prendre en Itàlia, que és un país molt menys descentralitzat que el nostre, l'evolució haguera sigut distinta.

Jo ni tan sols parle d'errors, senyora Bastidas. Llija bé el text de la contestació. No se quede només en el titular. Jo el que dic, l'evolució haguera sigut distinta. I ho han vist vostés en les notícies com va haver un desplaçament quan se tanquen les classes en Madrid el dia 9, i molta gent se'n va anar a la segona residència. Perquè l'estat d'alarma no entrà en vigor fins el 14, val?

Però a mi no se m'ocorre fer comparatives de números, i no les vaig a fer. Ja ho ha dit el senyor Esteve, no les vaig a fer, perquè jo crec que tirar-se els números de morts a la cara entre comunitats autònomes o entre el que siga, jo crec que és lleig en qualsevol moment, però jo crec que en este, particularment, és més lleig.

De totes maneres, jo li diré…, clar, vostés diuen: «En les residències és que s'ha mort molta gent». Sí, és un 33 % del total, també. Però és que la gent que està en residències és tota gent major i depenent. I per tant… -no, bé, estic contestant a tots, no? , a mesura que van apareguent els temes- i, per tant, allò rellevant és la relació que té això amb la resta de la població. Perquè les persones que han faltat, malauradament, el total, si vosté fa el tall d'edat…, el tall d'edat, clar que ix en la població general també un tall d'edat de persones majors. Clar, clar.

I, mire, no li ho vaig a dir jo. Ho dic en paraules del president d'Aerte, val? , perquè no siguen les meues paraules, que diu: la mitjana de majors de 70 anys de mortalitat, de persones que han faltat, és del 24,85 %, la població general, i en residències, del 23,75 %. El tall és més baix en residències. Ho diu el president d'Aerte. No ho dic jo. I en majors de 80 anys és un 30 % en la mitjana de la Comunitat Valenciana i en la mitjana de les residències és un 23 %.

Aleshores, si vol, seguim en el tema, però jo crec que això vindrà després. Entre altres coses, perquè tot açò pot canviar d'un dia per a un altre, perquè ja ens hem adonat com les coses poden canviar.

I jo crec que he contestat quasi a tot. Jo coincidisc amb vosté, senyora Bastidas, que les residències no són hospitals, ni deuen ser-ho. Ni deuen ser-ho. La residència ha de tindre un marcat caràcter social perquè és un lloc de convivència.

Per tant, compte també en les conclusions que traguem de no fer ara de les residències hospitals, perquè si ja molta gent no vol anar allí, encara serà pitjor. No, són un espai social, de convivència, de cures, d'afectes, i aixina ha de ser. Però sí que hem de pensar en el futur i en la desescalada i en aprendre tot el que podem aprendre d'esta pandèmia.

Senyories, jo, com dic, a la seua disposició per a seguir parlant, reflexionant, fent el dol comunament, conjuntament i seguir aprenent d'esta crisi, que molt em tem que encara ens queda molt per a aprendre fins que superem esta pandèmia.

Moltíssimes gràcies a tots i totes vosaltres. (Aplaudiments)

El senyor president de les Corts Valencianes:

Moltes gràcies, vicepresidenta.

Senyories, estem culminant el nostre debat.

Ara, per a rèpliques a la contestació que ha fet la vicepresidenta del Consell, els grups parlamentaris poden usar els tres minuts. I em confirmen que demà podem reprendre la Diputació Permanent a les deu del matí. A les deu del matí perquè hi ha disponibilitat.

Preveig una Diputació Permanent almenys de cinc hores. Per tant, no acabarem tan tard com hui, perquè les compareixences estan substanciant-se al voltant de dos hores i mitja.

Té la paraula la il·lustre diputada Llanos Massó per a rèplica a la contestació que ha fet la vicepresidenta. Quan vosté vullga, senyoria.

La senyora Massó Linares:

El senyor president de les Corts Valencianes:

Moltes gràcies, senyoria.

Continuarem ara en les repliques, ara en nom del Grup Parlamentari Ciudadanos.

Quan vosté vullga, senyoria.

La senyora Peris Navarro:

Me ha encantado escucharle dar las gracias al sector privado, porque muchos diputados aquí, de su grupo parlamentario, hemos visto como a veces demonizan al sector privado. Mire, han demostrado ser capaces de reaccionar de una manera mucho más rápida a veces que el gobierno, mientras a unos se les quedaban en los aeropuertos retenidos el material, el sector privado lo traía en pocos días. Y yo creo que hay que ser agradecido, completamente de acuerdo, pero después también contar con ellos. Porque ahora tenemos todos una responsabilidad, señora Oltra: reactivar la economía. Ahora, con consellerias coordinadas, no trabajando con compartimento estanco. Es una cosa que le pido. Pero también con la oposición.

El senyor president de les Corts Valencianes:

Moltes gràcies.

La senyora Peris Navarro:

El senyor president de les Corts Valencianes:

Moltes gràcies, senyoria.

Ara, en nom del Grup Parlamentari Popular, fixarà posició, farà la rèplica a la contestació de la vicepresidenta del Consell, la il·lustre diputada Elena Bastidas, per un temps màxim de 3 minuts.

La senyora Bastidas Bono:

Hay 2. 608 camas, 25 hospitales privados que les pidió mantener abiertos, incluyendo 140 plazas UCI. Y solo se han derivado 241 pacientes, que es la capacidad de uno solo de esos hospitales al día. Incapacidad, negligencia.

Como le dije en mi primera intervención, de nuevo es el momento de anticiparse a todos los daños colaterales, que no serán pocos, de este drama que sufrimos y sentimos los alicantinos, valencianos y castellonenses por igual. No les vuelva a fallar, señora Oltra. Para trabajar en esa dirección, se lo digo de corazón, cuente con mi apoyo y el de mi grupo.

El senyor president de les Corts Valencianes:

Moltes gràcies, senyoria.

Finalitzarem el debat amb la rèplica conjunta a estes últimes intervencions. Per part de la vicepresidenta del Consell, i ara ja sí en temps limitat.

Li donem les gràcies a totes les persones que fan possible que hui estem ací reunits, a tot l'equip de les Corts i a totes les persones que ens faciliten este treball.

Quan vosté vullga, vicepresidenta.

La senyora vicepresidenta del Consell i consellera d'Igualtat i Polítiques Inclusives::

Gràcies, senyor president.

Gràcies per les seues intervencions.

Bé, senyora Massó, veig que vostè necessita algú que li diga el que ha de fer, perquè, si se dóna compte del que ha fet en la seua rèplica, és donar-me la raó en la primera intervenció. I és, quan vostè diu «ustedes son el gobierno, tienen una responsabilidad: prever», mos està atorgant unes capacitats clarividents que no ha tingut ningú. Però és molt propi d'eixa manera d'entendre el mon, que Lacan definia com la búsqueda del amo. Vostè necessita algú que li diguera que no feren allò de Vistalegre, perquè, clar, si vostès parlen del 8-M, eixe dia vostès estaven fent un míting on tots sabem que malauradament moltes persones es van contagiar, víctimes d'este virus, com totes les altres que se contagiaren en altres llocs. Totes víctimes. Ningú, ningú, senyora Massó, és responsable de contagiar-se del virus. Quan això ho entenguem, pues probablement no necessitarem que ningú siga l'amo de ningú.

I mire, la Renda valenciana d'inclusió no és un instrument de subsidiar. Si vostè s'ha llegit la llei, que estic segura que sí, vorà que la llei planteja dos drets: a la prestació econòmica i a la prestació professional, perquè se planteja com a dret el dret a la inclusió, i això necessita un acompanyament, efectivament, necessita un acompanyament de canya de pescar, perquè hi ha persones, malauradament, que per a tindre la canya de pescar has d'ensenyar-los. I això són processos d'inclusió i has d'acompanyar. Per tant, la llei no és una llei per a subsidiar, sinó és una llei per a establir el dret a la inclusió, a prestacions econòmiques i professionals.

Senyora Peris, novament planteja un tema que a nosaltres també ens ha preocupat, que és l'excés de burocratització, de demanar informació i dades a què hem sotmés la xarxa residencial. Les ha demanades la conselleria de sanitat, nosaltres, la fiscalia, a vegades la fiscalia provincial i també la de la demarcació judicial. Val.

Fa quatre o cinc dies vam enviar una circular on hem fet un formulari on line, on poden pujar directament el formulari i les dades i substituir tota l'altra, digam, xarxa de petició d'informació, efectivament perquè han d'estar a allò que han d'estar i no estar enviant les mateixes dades a diferents organismes, val?

Tot el tema de les proves i la qüestió tècnica, la consellera demà els donarà les respostes més tècniques, perquè és una qüestió de tècnica que ella sabrà.

Jo estic molt d'acord en això dels veterinaris. De fet, si no m'enganye, la directora general de salut pública és veterinària, si no, que me corregisca la consellera, però crec que és així, si no m'enganye; igual m'enganye, però bé, me sonava a mi, me rondava a mi pel cap.

Les entitats del tercer sector les hem cuidades. Ens hem reunit amb la plataforma del tercer sector. Les places que estaven a 13 de març cobertes se paguen, encara que els centres diürns estiguen tancats, era una reivindicació del sector. Hem pactat amb el sector el que seran les convocatòries d'enguany, que s'han d'adaptar a la situació, i aquelles que no s'han convocat fer-les a través d'una concessió directa, això està pactat amb el sector. Hem adaptat, com els he explicat, el 0,7 % de l'IRPF, eixes subvencions, perquè puguen adaptar-se a la situació actual. I per tant…, vull dir, estem damunt d'un sector que, a més, com a sector no lucratiu, és un dels exponents de la defensa d'interés col·lectiu.

I, senyora Bastidas, si vol li ho dic una segona volta i una tercera, les que faça falta. Ja li ho he dit en la primera intervenció. Els he demanat disculpes perquè, si han considerat desconsiderat que no haja contactat amb vostés més, els demane disculpes i que quan vostés vullguen posen la data de la reunió setmanal que vullguen fer. I, insistisc, el telèfon el tenen obert, no és una tonteria -jo no el tenia i ho haguera agraït en algun moment.

I una cosa només. A la Comunitat Valenciana, malauradament, han mort moltes més de 386 persones majors. És molt injust per al sector residencial, per a la gent que s'està deixant la pell en el sector residencial que vosté diga que a la Comunitat Valenciana han mort 386 persones majors i és injust amb les persones majors que han mort. N'han mort moltes més, el que passa és que estes eren de residències, però el 82 % de persones que han mort a la nostra comunitat tenien més de setanta anys i eren persones majors. Tingam respecte per totes, les que estan en residències i les que no estan en residències. No mereix la pena faltar el respecte a ningú i menys als morts per fer eslògans partidistes.

I, a partir d'ahí, moltes gràcies pel seu oferiment per a poder seguir treballant comunament estos i els temes que vostés vullguen.

Moltíssimes gràcies. (Aplaudiments)

El senyor president de les Corts Valencianes:

Moltes gràcies, vicepresidenta.

Senyories, hem culminat el treball d'este matí.

Demà reprendrem la Diputació Permanent a les deu del matí.

Se suspén la diputació. (El president colpeja amb la maceta)

(Se suspén la sessió a les 15 hores i 12 minuts)

