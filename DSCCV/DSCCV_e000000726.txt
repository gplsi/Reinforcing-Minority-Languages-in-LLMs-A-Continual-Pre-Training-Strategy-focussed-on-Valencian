Comissió d'Agricultura, Ramaderia i Pesca realitzada el dia 25 de febrer de 2014. Comença la reunió a les 10 hores i 33 minuts. Presideix la diputada senyora Esther López Barceló. Reunió número 21.

La senyora presidenta:

El senyor secretari:

(El secretari passa llista per tal de comprovar si hi ha quòrum)

La senyora presidenta:

(Ocupa la presidència el vicepresident, senyor Eduardo Ovejero Adelantado)

El senyor vicepresident:

Compareixença del conseller de Presidència i Agricultura, Pesca, Alimentació i Aigua, que fa el secretari autonòmic d'Agricultura, Pesca, Alimentació i Aigua, senyora Joaquín Vañó Gironés, per a explicar la possible pèrdua de fons europeus com a conseqüència de la gestió del Consell, sol·licitada pel Grup Parlamentari Esquerra Unida (RE número 73. 429), a la qual s'acumula la sol·licitada, a petició pròpia, pel secretari autonòmic d'Agricultura, Pesca, Alimentació i Aigua per a explicar les notícies publicades sobre una suposada possibilitat de pèrdua de fons europeus com a conseqüència de la gestió del Consell (RE número 77. 615)

El senyor vicepresident:

El senyor secretari autonòmic d'Agricultura, Pesca, Alimentació i Aigua:

Bon dia, senyor president.

Senyores i senyors diputats, el motiu d'esta compareixença és donar explicacions sobre una possible pèrdua de fons europeus, com a conseqüència de la gestió del Consell, tal com diu l'escrit de sol·licitud presentat pel Grup Esquerra Unida. Amb tota probabilitat, la preocupació del grup sol·licitant per eixa possibilitat de pèrdua de fons obeeix a unes determinades informacions que es van publicar en els mitjans de publicació a primers de desembre de l'any passat, en què es feia referència a una advertència del comissari europeu d'agricultura que havia dirigit al ministre d'agricultura d'Espanya sobre un possible risc de pèrdua de fons Feader, que afectaria sis comunitats autònomes. En concret, els puc dir que efectivament l'any passat el comissari europeu d'Agricultura i Desenrotllament Rural va remetre al ministre unes cartes que feien referència al possible risc de pèrdua de fons europeus en diversos programes de desenrotllament rural, entre ells el PDR de la Comunitat Valenciana.

Abans de seguir, els he de dir a les seues senyories que poden estar totalment tranquils. No és que no hi hasca risc, és que la Comunitat Valenciana ha complit dins del seu termini tots els compromisos de pagament de les ajudes Feader del 2013. Per tant, la comunitat no ha perdut enguany ni un cèntim dels fons europeus per a desenrotllament rural. Els escrits del comissari europeu formen part d'una pràctica habitual de la comissió, amb què es pretén d'alguna manera recordar als estats membres que tenen uns compromisos per a executar abans de final d'any i que encara no s'han completat. Però això no significa que la comissió haguera comprovat que existira realment un risc per falta de capacitat financera, o per una gestió deficient de l'estat membre corresponent.

A més, en concret, d'acord amb el pla financer, el PDR de la Comunitat Valenciana, aprovat per la comissió, el nostre compromís per a l'any 2013 era fer efectiu el pagament de 26,7 milions d'euros, 26. 757. 410 euros de fons Feader, més els imposts corresponents de cofinançament nacional, a càrrec tant de l'estat com de la mateixa Generalitat valenciana. En l'exercici 2013, a través de l'Agència Valenciana de Foment i Garantia Agrària, hem pagat subvencions corresponents al PDR per un total de 66,4 milions d'euros, 66. 460. 212 euros, incloent-hi 28 milions d'euros a càrrec de Feader, i la resta, els 38,4 milions, a càrrec de l'estat i de La Generalitat. És a dir, que en 2013 hem complit -com dic- íntegrament el pla financer, pagant totes les ajudes compromeses. Inclús hi ha un xicotet superàvit, és a dir, vam pagar un 1,3 milions més d'euros, un 5% més del que era estrictament necessari per a no perdre fons europeus. És més, quan la comissió va enviar eixes comunicacions d'advertència al ministeri, la Comunitat Valenciana no és que estiguera a zero, ni de bon tros, quant al compliment dels compromisos de l'exercici. Al juliol, quan va arribar la primera comunicació, ja havíem abonat el 43% dels fons europeus, i a l'octubre, quan va arribar la segona, teníem ja pagat el 80%.

Poden tindre la seguretat, senyories, que el Consell està fent i continuarà fent tots els esforços possibles per a aprofitar íntegrament els fons europeus posats a disposició del sector agrari valencià. Estem en una situació econòmica i pressupostària molt difícil, vostés ho coneixen totalment.

Això obliga per la nostra part a extremar l'atenció amb què es programen i es gestionen els pagaments, de forma que pugam complir els nostres compromisos. Això és el que estem fent, i realment no és senzill. Però eixe esforç de gestió és el que ha fet possible que en 2013 hàgem complit íntegrament el compromís financer assumit davant de la Unió Europea.

I vull aprofitar, en esta ocasió, per agrair públicament el treball que han estat fent per a arribar a eixe compliment tots els funcionaris de la conselleria i de la mateixa agència, i la col·laboració que estem tinguent en la resta de departaments del Consell de La Generalitat i en el mateix ministeri per a aconseguir estos resultats, a pesar de les enormes dificultats pressupostàries que tenim en estos moments. En eixe sentit, inclús ja fa uns dies, ja en 2014, hem fet efectiu un nou pagament de vora cinc milions d'euros, d'un poc més de cinc milions d'euros, corresponent a ajudes de l'eix Leader, amb una aportació de 3,1 milions de La Generalitat, i 1,8 a càrrec del Feader, d'acord amb els percentatges de cofinançament que té esta mesura. En estos moments estem preparant nous pagaments, amb un volum important, que tenim previst fer efectiu en les pròximes dates, i per tant, senyories, poden tindre la seguretat que el Consell està fent tot el que està al seu abast per complir tots els compromisos assumits en el marc del PDR 2007-2013.

Des que va començar a executar-se el PDR 2007-2013 fins a hui, La Generalitat ha abonat als seus beneficiaris 314 milions d'euros en execució de les mesures de desenrotllament rural, ajudant cada any, per exemple, prop de nou mil agricultors que practiquen l'agricultura ecològica o la producció integrada, 3. 500 cultivadors de l'arròs, prop de set-cents joves que han posat en marxa noves explotacions agràries, prop de mil cinc-cents agricultors que han dut a terme projectes de modernització de les seues explotacions, etcètera, etcètera. Durant eixe mateix període, la gestió de La Generalitat ha permés també que els agricultors i ramaders valencians hagen percebut altres 1. 300 milions d'euros d'ajudes directes de la PAC, en este cas amb càrrec a l'altre fons, al Feaga.

Eixe és el treball que hem vingut fent, i continuarem fent amb el compromís de complir tots eixos compromisos derivats de les ajudes concedides en el marc de la PAC, i específicament en el marc del PDR de la Comunitat Valenciana.

I, per la meua part, res més. Moltes gràcies.

El senyor vicepresident:

La senyora López Barceló:

Entendemos que son unos 6,5 millones de euros los que aproximadamente se dejarán de percibir por esta anualidad por parte de los arroceros valencianos, de los que poco más de medio millón de euros deberían de proceder de fondos propios de La Generalitat. Entendemos que esos son compromisos agroambientales, que los productores valencianos se acogen a ellos para poder acceder a estas ayudas y que de alguna forma se les está abandonando en este caso.

El senyor vicepresident:

El senyor Pañella Alcàcer:

Moltes gràcies, senyor president.

Senyor secretari autonòmic, en principi, anem a arreplegar amb confiança les seues paraules que no han tingut cap problema en les justificacions i, per tant, no anem a perdre res, en el futur ho comprovarem però, efectivament, ho rebem i, com a mínim, amb satisfacció pel que puga significar.

No obstant això, vostés han de ser conscients que sí que han posat en perill, com a mínim han posat en perill precisament la pèrdua d'estos recursos perquè, clar, està dient, «és que ho hem pagat», i a 27 de desembre, a 27 de desembre vostés encara tenien una part important de les ajudes del 2012 i tot el 2013 de fons per a pagar.

I això li ho dic perquè va ser després que uns dies abans el conseller diguera, el vicepresident i conseller diguera que descartava ni un sol risc de pèrdua perquè feia -estem parlant durant el mes de desembre-, ja donaven les ordres de 72 milions d'euros de pagament -ho va dir en unes declaracions- en concepte d'ajudes pel règim de pagament únic de la política agrària comunitària i més de 12, quasi 13 més per als programes de desenvolupament rural -vullc dir-, això en desembre, que dóna una idea de com d'àgil és l'administració de la conselleria d'agricultura pel que fa als pagaments que fa perquè, precisament, els avisos vénen precisament perquè no s'ha pagat.

I estem parlant que tinga un reconeixement, tinc, com a mínim, la nota de premsa que emet el mateix conseller en desembre, en desembre i que -com dia- amb posterioritat d'això encara se quedava una part important de les ajudes -parle en general- del 2012 i tot el 2013, o siga, se van pagar uns programes per a no perdre, per a no eixir perjudicats, però tota la resta es va quedar pendent, ¿eh? Per tant, n'hi ha aquí un retard global en el pagament de les ajudes, tant de les estatals europees com…, lògicament, que les conduïxen vostés.

Això mos porta a una situació ja més actual, ¿no? , vostés continuen amb eixe retard d'anys en pagar, i ha posat, per exemple, i jo vullc citar per la proximitat, lògicament, la meua població on jo visc, el cas de la parella esta, dels senyors de Salzadella, en el qual, per si anem, que tenen una subvenció que se'ls dóna a ells, canvien de residència, fan una explotació d'oví perquè se'ls havia donat una subvenció, ¿eh? , fan un préstec i després de dos anys, d'estar els dos anys, d'esgotar els dos anys de carència d'este préstec, esta gent té en este moment els embargaments, els han embargat amb un avís d'embargament de cotxe, embargament de tots els seus ingressos perquè no s'estan produint els ingressos de les subvencions que vostés tenen. ¿Això és l'ajuda als jóvens emprenedors, als emprenedors, que se fa des de la mateixa conselleria? És un cas, efectivament, és un cas, però és un cas que no hauria d'estar i és un. perquè la situació econòmica d'esta gent no els permet pagar els seus compromisos i, per tant, aquí tenim un problema. ¿Se va a donar solució, no a este, i lògicament a este, que és un cas… però en conjunt a tots?

Ho ha citat la senyora López, ¿què passa amb les ajudes als arrossers? , ¿què passarà? Perquè no és veritat el que diu el conseller que ha sigut pel retard que han tingut, no, no, perquè altres comunitats autònomes amb el mateix retard han demanat un ajornament i, per tant, han aconseguit que estos diners puguen vindre per al seu cultiu de l'arròs, cosa que ací al nostre país no vindrà. Estem parlant de més de sis milions d'euros que van a perdre els arrossers, si no és que es posa remei, no sé si encara tenim possibilitat de posar remei. Però m'agradaria també que parlara, encara que el tema ja no és el que es puga perdre però és el que podem perdre la resta.

I, lògicament, hem de parlar també de les reduccions, la falsedat que diu el ministre quan ens avisa que els programes de desenvolupament rural de nosaltres no van a tindre cap reducció i tenim una reducció de més, de més del 8%, quasi el 9% en els programes de desenvolupament rural i que damunt és una reducció que afectarà, sobretot, perquè s'ha fet altres anys i en les reduccions he de recordar-li que no s'havien afectat els xicotets propietaris, els xicotetes que cobraven -crec- més de cinc mil euros de les ajudes, i, per tant, a eixos no els ha afectat però este any sí que els afecta amb una reducció del 9% i de la qual van a beneficiar-se simplement els grans terratinents que, precisament, no són els del nostre país, no són el règim de propietat que tenim nosaltres ací.

¿Què estan fent vostés al respecte? Perquè això també són pèrdues econòmiques per als agricultors valencians, i, lògicament, no podem permetre, com a mínim, no podem permetre no, de cap manera es pot permetre eixes disminucions d'aportacions econòmiques, ¿eh? , quan -como ha dit la senyora López- tenim un 2,5%, no arriba a un 3% de l'aportació estatal. Vostés sempre havien defés, quan manava el PSOE a Madrid, que les aportacions havien de ser proporcionals a la població; en este cas, i si no és a la població, que seria més d'un 10% de població que teníem, per tant, hauria de multiplicar-se per quatre eixes ajudes, aproximadament, per a tindre el criteri de població, que també n'hi ha altres criteris, que tampoc estem a la baixa, com és la importància del producte interior brut agrícola del sector primari i, per tant, hauria d'estar més premiat encara.

¿Anem a conformar-mos amb eixe 2,5% que des del ministeri d'agricultura se'ns ha concedit als valencians?

El senyor vicepresident:

La senyora Crespo Domínguez:

Gràcies, senyor president.

Abans de començar, agrair a tots el canvi de data d'esta comissió perquè servidora puga estar.

Dit açò, benvingut, senyor secretari, al que podria ser doncs un segon episodi del serial de compareixences sobre pèrdua de fons conseqüència de la gestió del Consell, i més concretament de la gestió que fa la seua conselleria d'eixos fons dins -i jo em situe- del PDR 2007-2013.

Vosté parla en l'enunciat de la sol·licitud de la seua compareixença a petició pròpia de suposicions, de possibilitats de pèrdua de fons, però per desgràcia jo li he de dir del sector agrari, a data de hui, eixa pèrdua -que vosté acaba de justificar de manera prou cridanera que no s'han perdut fons en el 2013- és una realitat pura i dura per a la Comunitat Valenciana on plou sobre banyat.

Vosté sap, senyor secretari, millor que ningú dels que estem ací, que la ineficient i nefasta gestió de la seua conselleria és l'única causa que esta comunitat haja perdut fons europeus, haja perdut ajudes que ens arriben de la Unió Europea als valencians, al sector primari -que és el que hui ens ocupa- per trobar-se en una situació més que preocupant.

Jo celebre que en l'any 2013 hagen complit el compromís pressupostari, però vosté ho ha de contar tot; una de les raons és perquè vostés varen rebre finançament nacional addicional, això també ho ha de dir.

El passat 7 de maig, vosté ja va comparéixer i reconeixia que, amb data 14 de febrer, la direcció general d'agricultura de la Comissió Europea va remetre a l'ambaixador un escrit comunicant que els serveis de la Comissió Europea havien denunciat el procediment previst en l'article 29. 1, del Reglament 1290/2005, en relació als programes de desenvolupament rural de diverses comunitats, i, clar, com no podia ser d'altra manera, perquè sembla que la seua conselleria brilla per dedicar-se a fer tot el contrari del que marquen les diferents ordres i normativa europea, la Comunitat Valenciana era una d'elles. Automàticament -vosté ho sap-, la Comissió Europea va alliberar la part del compromís pressupostari que no s'havia utilitzat a data 31 de desembre de 2012, segons l'any següent al compromís pressupostari no complit. Per a dir-ho més clar: incompliment de la regla N+2 que vosté any rere any -i no és un any, sinó diversos anys- es passen per l'arc del triomf. En eixe moment perdérem 7,5 milions d'euros de fons europeus per no aportar la conselleria la part que li corresponia a l'anualitat 2010.

Senyor secretari, ¿vosté és conscient que eixa quantitat és ridícula enfront dels milions i milions que sí té el Consell per a grans esdeveniments que han beneficiat quatre amigatxos? Demane al Consell que aporte els diners que corresponen per a l'agricultura.

Però el que és greu és que la història es repetix, ¿eh? Vostés no complixen eixa regla N+2 en altres anys, i, enguany, doncs, no sé, un miracle s'ha produït perquè, efectivament, en desembre vostés encara tenien pendent més de quinze milions d'eixa despesa pública per a executar i això haguera significat -cosa que jo m'alegre que no haja sigut així, ¿eh? - diners perduts de fons europeus que ens regalen. Però, clar, el ministeri allí els ha tirat una maneta.

Mire, senyor secretari, és una qüestió molt greu el que estem parlant perquè en el cas del sector agrari eixe incompliment de la seua conselleria afecta directament el pagament d'ajudes aprovades a l'any 2010, 2011, 2012, i vindrà en un futur molt pròxim, per exemple, al programa d'incorporació de jóvens, a les mesures agroambientals -que ací els dos antecedents ja han parlat-, o la modernització d'explotacions, eixes quantitats de diners, senyor secretari, que anaven a finançar eixos programes del sector primari que beneficiaven llauradors i ramaders, que estan esperant eixos diners com agua de mayo, i que la pèrdua significa per a molts d'ells la ruïna perquè ja no es poden permetre ni un dia més de retardament en el pagament d'una cosa que tenen aprovada, alguns d'ells des de l'any 2010.

Però a la seua conselleria, al govern del Partit Popular, jo crec que els importa ben poc el que puga passar amb els llauradors i ramaders perquè ni en el passat, ni en el present i -posaria la mà en el foc i voldria cremar-me però no sé si em cremaré- tampoc en el futur canviaran les formes de mala gestió que porten anys practicant.

Mai han estat ben gestionats eixos fons que arriben de Brussel·les per un Consell que, sense pudor, simplement ha obviat aportar la part de finançament que li corresponia o simplement s'ha oblidat d'una cosa de màxima importància en la gestió de fons europeus, que és l'avaluació contínua dels programes que són ajudes per al sector agrari; també, ajudes a través del Feader al desenvolupament rural, i això n'hi ha tela.

Un sistema que exigix que s'aporte tota la documentació que marca la normativa, però també la part cofinançada que exigix Brussel·les per al pagament de les ajudes.

Senyor secretari, jo li demanaria que es preocupara de demanar al Consell, que la seua conselleria demanara, sempre, tots els anys, eixa part de cofinançament que hem d'aportar, perquè, la veritat, el sector no es mereix en estos moments no cobrar unes ajudes que té aprovades, alguns d'ells, ja li ho he dit, des del 2010.

Res més, de moment.

El senyor vicepresident:

El senyor Giner Giner:

Moltes gràcies, senyor president.

Senyories.

Senyor Joaquín Vañó.

En primer lloc, li he de dir: enhorabona, sincerament, en nom del meu grup, per la seua claredat i la seua concisió a l'hora de respondre a esta petició.

I la veritat és que un assistix sorprés a la sèrie d'intervencions dels distints grups parlamentaris, perquè s'evidencia una cosa molt senzilla: quan no n'hi han arguments, es produïx el que ací s'ha produït. Es recorre a defugir del tema plantejat i a desviar l'atenció cap a altres qüestions que no estan relacionades amb la compareixença. Això és al que acabem d'assistir ara.

Perquè, senyories, com són flacs de memòria, els vaig a recordar de què estem parlant. Estem substanciant una compareixença que dia literalment, amb les dos que s'han acumulat, literalment, que s'explicara la possible pèrdua de fons europeus com a conseqüència de la gestió del Consell. Això és del que haurien d'estar parlant.

Però, clar, quan es ve ací, es diu meridianament clar que no hi han hagut pèrdues, doncs, ses senyories no tenen més remei que recórrer al que han fet, a parlar de tot, menys del que havien de parlar. O a tindre la humilitat de reconéixer les coses i fer com jo he fet en nom del meu grup, donar-li senzillament les gràcies i la més sincera enhorabona.

Però ací s'ha evidenciat una cosa que és molt coneguda, que ja és coneguda, ja que n'hi han grups o gent que funciona a base de colps de titulars, fan la seua oposició mirant el resum del dia de la premsa. I, clar, això té com a conseqüència que es facen iniciatives que generen molt dubtes respecte a accions del govern en l'opinió pública, però que després, quan es coneix la realitat, resulta que eren bufes de pato -entre cometes- com diguem en valencià. I això és el que ha ocorregut ací. Ací s'ha donat una informació en la qual, fil per randa, s'ha dit que s'ha complit amb totes les aportacions que havia de fer el Consell. No és que s'han complit amb totes, inclús s'ha dit que n'hi ha un 5% més de compliment. S'ha anat més allà del que tenia el Consell obligació de complir al 2013.

Però, clar, ací, senyories, ací, senyor president, dóna tot igual. Si s'ha complit, doncs es critica el que s'ha posat en perill, que açò ja té, senyor secretari autonòmic. «Vosté ha complit, val, però és que mosatros creguem que. , vosté ha complit, però ha ficat en perill. » Xe! Però açò, ¿què vol dir? ¿Quina serietat és esta?

¡Però, home, si s'ha pagat tot! Aleshores, ¿què és el que estem veient ací, senyories? Que n'hi ha una incapacitat radical per part de l'oposició, instal·lada en la crítica per la crítica, de reconéixer una cosa tan senzilla com és la pura realitat, la pura realitat.

El meu grup, senyor secretari autonòmic, li reconeix, li aplaudix, li agraïx i valora la informació que vosté ha facilitat hui ací en la comissió, i el que comporta eixa informació.

Vosté ha complit en la seua compareixença, ha donat les dades i ací, davant la incapacitat d'articular un discurs en contra, s'ha recorregut a tot; per cert, fins i tot a temes de l'arròs, que menys un grup, els altres dos, per descomptat, l'altre dia no van assistir com a grup.

Quan no se sap, senyor secretari autonòmic, com eixir, es recorre a fer una bateria de preguntes que les podrien formular per escrit, i punt. Jo, davant del que ací s'ha plantejat. , que ho formulen per escrit. Però ací hem vingut a parlar del que hem vingut a parlar. I s'han fet ímprobes esforços per justificar una cosa que és injustificable. Ací s'ha evidenciat, una volta més, que quasi. , que val tot. I no val tot, i no val tot.

Hi han hagut, inclús, intervencions que estaven predeterminades, que estaven escrites, endevinaven el que vosté anava a contestar. I, clar, com vosté ha contestat una cosa que no entrava en les seues previsions, s'ha fet el mateix discurs i, clar, es queda com. , ara ja ho puc dir, perquè la senyora diputada ja ho sap, com Cagancho en Almagro, i no és ningun insult.

Per tant, senyor secretari autonòmic, el meu grup es congratula d'eixos 26 milions, quasi huit-cents mil euros del Feader, d'eixos 66. 460. 000 euros, de tota eixa quantitat d'ajudes que han anat a parar als agricultors valencians, i de la res menyspreable xifra de 1. 336 milions d'euros en ajudes directes al PAC que s'han pagat amb càrrec al. Feaga.

Per tant, senyories, serietat, al tema i, quan calga reconéixer que alguna cosa s'ha fet bé, que es reconega, que no mos perguem amb històries i amb milongues com s'ha fet este matí. , hui ací.

Moltes gràcies, senyor president.

El senyor vicepresident:

El senyor secretari autonòmic d'Agricultura, Pesca, Alimentació i Aigua:

Gràcies, senyor president.

En primer lloc, senyora Barceló, el reglament d'esta cambra permet que el secretari autonòmic puga comparéixer, i per això estic jo ací. i, a més, això ajuda que pugam avançar les comissions i no es demoren, com de vegades critiquen, ¿no? , que puga comparéixer el secretari autonòmic i que el conseller puga, també, fer una altra part de la seua activitat.

Per altre costat, jo, senyora. Barceló, en ningun lloc, en ningun lloc de les dos cartes de Ciolos, en ningun lloc. , se habla de mala gestión. En absoluto. Habla de una posible pérdida de fondos en el caso de que no se cumpliera. Esa es práctica habitual siempre, lo hace la comisión. Lo hace el comisario de agricultura para Feader y lo hacen otros comisarios para otros fondos, ¿eh? Pero en ningún sitio de las dos cartas habla de posible…, -perdón- de mala gestión, ni mucho menos.

Y, es más, y explicamos en esos momentos cuál era la situación que…, desgraciadament, senyor Pañella, no és que mos va ajudar l'estat, al contrari, és a dir, mosatros no hem tingut ninguna ajuda addicional de l'estat. Ja mos agradaria a tots. L'estat també té una part de compromís dins del PDR i ella aporta la seua part. No n'aporta per damunt d'això. No, ja ens agradaria.

Però el que vull dir és que en eixe moment es va produir una situació determinada, per una regla que també han comentat vostés ací, que és la regla N+2, que s'ha demostrat que és insuficient, fins al punt que en el nou període de programació passàrem a ser la. , la regla ja no serà N+2, sinó N+3. Una cosa que ocorre en tota Europa, sobretot per este tipus de programes que són programes de caràcter plurianual, que ara li explicaré unes qüestions que ha mencionat el senyor Pañella.

Per tant, quant a. , estiguen tranquils, en el 2013 s'ha complit íntegrament. No va haver. , a més, de tot açò donen compte a la comissió, es dóna compte a la comissió, i la comissió ja ha rebut tota la informació, perquè, entre altres coses, si nosaltres no fiquem els diners, la Comissió Europea no mos fica la seua aportació. I sap perfectament que el compromís que tenim de fons Feader s'ha complit íntegrament. Això, per un costat.

Després, s'han fet. , ja no referències a este tema concret, sinó a altres qüestions, que jo, en part, en alguna qüestió puc contestar. Sobre, per exemple, un tema que ha segut recurrent, en el tema de les ajudes al sector arrosser de la Comunitat Valenciana.

Anem a vore. Dins del PDR, n'hi han unes mesures de caràcter mediambiental, medioambientales, las agroambientales que es diuen, les ajudes agroambientals. I, dins d'eixes agroambientals, a més del sector arrosser, està, per exemple, l'ajuda a la producció integral, a la producció ecològica, etcètera.

Doncs bé, en el període de programació 2007-2013, per a eixes mesures agroambientals, es van destinar uns diners concrets, que, a més, en el seu moment es va parlar amb el sector i es va acordar una manera de distribució, que era dins del període en cinc anys.

Sempre passa igual, senyor Pañella, en tots els canvis de programació de la Unió Europea, en tots els canvis, tant en el que és Feader, com en el que són altres fons, sempre n'hi ha un any de transició. Però es va acordar. , vull dir, es van acordar unes quantitats, i es va parlar amb el sector arrosser i van decidir que es distribuïra en cinc anys, entre altres coses, per a compensar la pèrdua que havien tingut per eixe. , i l'ajuda agroambiental va pujar en eixos cinc anys.

Van acabar eixos cinc anys i es va demanar una pròrroga. Una pròrroga, ¿com s'ha de fer d'eixa ajuda? Doncs dins del PDR, dins de l'import del PDR. La vida del PDR és molt llarga i n'hi havien una sèrie de mesures que no estaven arribant als seus objectius, que en el seu moment es van programar en el 2006-2007 i, per tant, va ser possible fer una modificació del PDR i propiciar una pròrroga de les ajudes agroambientals en el 2013. Però el pressupost és limitat, i això ho hem explicat per activa i per passiva en tots els fòrums. El pressupost no s'estira més allà del que és el PDR.

¿Què ha passat en altres comunitats autònomes? Que encara tenien mesures que no havien aplicat, i hauran pogut, com el cas que ha dit vosté de la Rioja o de Múrcia crec. , bé, en el cas de la Rioja no va ser aixina, en el cas de Múrcia i Catalunya, dins del seu PDR, perquè tenien mesures que les tenien pendents d'aplicació. Nosaltres, no. Nosaltres, la gran majoria de les ajudes estan compromeses. És a dir, hi ha hagut una vida del PDR, han anat fent-se modificacions per a acoblar-ho, però, al final, el PDR ha anat destinat a allò que s'ha acordat dins de la Comunitat Valenciana.

I, a més, eixes. , hi han hagut cinc modificacions del PDR i s'han exposat a la comissió de seguiment, on n'hi ha participació d'organitzacions agràries, de les cooperatives, d'altres sectors. i s'han explicat íntegrament, i s'han acordat allí, i les cinc modificacions que s'han fet en el PDR les ha aprovades la Comissió Europea, les cinc modificacions del PDR de la Comunitat Valenciana.

Vull dir amb això que les ajudes al sector de l'arròs, dins del PDR 2007-2013, han consumit no sols el pressupost inicial, sinó una modificació addicional per a poder acompanyar no soles a les mesures del sector arrosser, que representen vora set milions d'euros, sinó al conjunt de les mesures agroambientals, que suposen 20 milions d'euros cada any.

I alguna comunitat autònoma crec que ha intentat, amb càrrec al futur PDR, a convocar noves ajudes. Això és un risc enorme, perquè en estos moments no està ni l'acord d'associacions signat, que n'hi ha un termini fins al 22 d'abril per part del regne d'Espanya i la Unió Europea, i no estan ni tan sols tancats els nous PDR. Nosaltres, eixe risc, amb una possible advertència per part de la comissió, no el podem assumir.

Altra qüestió és que, com ja ha declarat el vicepresident, el PDR 2014-2020 tindrà ajudes agroambientals i es garantiran les ajudes agroambientals. I, és més, en el sector arrosser per al nou període de programació no soles tindrà eixes ajudes agroambientals, sinó que, a més, s'ha aconseguit un pagament acoblat, un pagament afegit, a més del pagament bàsic que compon el greening, el pagament verd, que lògicament el cultiu de l'arròs el té, tindrà el seu pagament bàsic, tindrà el pagament acoblat de 100 euros per hectàrea i tindrà l'ajuda agroambiental que inclourem en el PDR 2014-2020. Això respecte del sector arrosser.

Respecte al conjunt de les ajudes, bé, manegem una xifra. , jo crec que els puc dir, sols. , mire, mosatros, en la conselleria i en l'agència com a organisme pagador, portem més de 85. 000 expedients de pagament únic, més de 10. 500 expedients en matèria d'ajudes agroambientals, 2. 500 d'indemnització compensatòria, més de 1. 000 expedients en matèria d'instal·lació (inintel·ligible) . etcètera, i estem complit els pagaments. Estem complint els pagaments.

Però tinguen en compte que moltes vegades la informació que ix parla de les convocatòries ics, de l'any 2011, però eixes convocatòries tenen un règim moltes vegades de caràcter plurianual. I en el cas concret que vosté ha mencionat, senyor Pañella, en el cas concret, és cert, com dia la informació, que hi va haver una sol·licitud de subvenció per part del beneficiari en l'any 2011. Això és cert. Jo lamente molt la situació financera que tenen estes persones. Però el ben cert és que eixa subvenció obligava, o estava condicionada o supeditada a la realització d'una sèrie d'inversions per part de l'interessat. I la realització d'eixes d'inversions, nosaltres, en l'expedient, no es va acreditar, l'expedient no va estar complet fins a final del 2013. Fins a eixe moment era impossible fer ninguna tramitació de pagament, l'expedient no estava complet, i no puc donar més informació perquè es referix a un cas concret.

I quant a la situació de pagaments, bé, en funció dels diferents tipus de mesures estem anant complint els pagaments en funció de, no sols de la convocatòria, sinó de les característiques de la convocatòria, que, repetisc, en molts casos tenen un caràcter plurianual, tant l'agroambiental, la modernització d'explotacions agràries com la d'instal·lació de jóvens agricultors. I estem complint, i anem a poder complir, ja dic que hem començat a pagar en 2014 fons Feader i anem a continuar complint. Volem fer un pagament al llarg del mes de març i anirem complint dins del que és el pla financer per a 2014, per a complir la regla N+2, que actualment està vigent.

Després ha parlat també del que és el PDR 2014-2020 i el finançament que tindrem. A vostés el 2,5 eixe els pareix poquet, eh? Però per primera vegada, per primera vegada, i això ho he vist en primera persona, en el que és la distribució de fons europeus per al fons Feader en els diferents comunitats autònomes, i sobretot comparat en el període anterior, com ara els explicaré, s'han d'aplicar criteris de caràcter objectiu: el criteri d'integració, que a més a més marca una sèrie de paràmetres objectius per a tractar igual a tots els ciutadans d'Espanya. I això s'han establit una sèrie de límits per part del ministeri perquè ningú perdera més.

Això què ha fet possible? Això ha fet possible que en fons Feader la Comunitat Valenciana, si agarrem la distribució de fons de l'any 2006, per al període 2007-2013, va créixer, va passar de 161 a 204 milions d'euros. Això és un creixement de fons Feader del 26% per a la Comunitat Valenciana. I ara vaig a ser més explícit, eixos 161 després es van incrementar i van passar a 15 milions. Doncs, encara aixina eixe creixement que es va produir anys després van a passar a 176; 176 respecte a 204 suposa que la Comunitat Valenciana en l'aplicació de criteris objectius va créixer un 15,6% en el que són els fons Feader, un creixement. I d'això clar que ens sentim satisfets, sobretot perquè, a diferència del que va passar en el període de programació anterior 2007-2013, efectivament, nosaltres vam perdre en fons europeus un 64%, un 64%, i, a més, basat en criteris que, a data de hui, ningú sap encara. Quina casualitat, en algunes comunitats autònomes és de veres que van baixar la totalitat de fons europeus, es van disminuir en vora un 20% els fons europeus! Però mosatros vam perdre un 64%, i altres comunitats autònomes van créixer un 12% i un 18%. I ahí sí que no sabíem com es va aplicar eixa distribució de fons, ningú ho sap a data de hui. Ara s'han aplicat criteris de caràcter objectiu. És cert que ha d'haver-hi un cofinançament per part de l'estat, eh? , en fons estatals ha crescut. Entendran vostés que hui la situació de les administracions, del conjunt de les administracions, no és ni molt menys la mateixa que hi havia l'any 2006-2007.

És cert que l'assignació inicial que ha plantejat el ministeri per part del que és, per al conjunt d'Espanya, en una distribució de caràcter equitativa, mos pareix escassa. Jo crec que hem de treballar junt al ministeri per a buscar un major cofinançament per part de l'estat, atenent la situació econòmica de caràcter global. Crec que hem de continuar treballant d'una forma lògica amb l'estat, entenent la situació global per aconseguir més fons del ministeri per al que és el PDR 2014-2020.

I La Generalitat, com els dia, encara no està definit, estem tancant el PDR, comptem amb la col·laboració, a més personalment estic molt satisfet d'eixa col·laboració, que és de l'IVIE en l'elaboració del PDR 2014-2020. Estem treballant en el que és la determinació de les mesures, i anem treballant paral·lelament en el que és el finançament d'eixes mesures. Això mos està permetent estudiar quina és la realitat de les necessitats més imperioses per al conjunt del sector agrari de la Comunitat Valenciana. I mos permet determinar quines considerem que han de ser eixes mesures i que, en tot cas, no hi haja greuges comparatius amb els llauradors de la nostra comunitat en altres comunitats autònomes. Però anem a continuar treballant perquè eixa aportació de l'estat siga major a la que tenim.

Per tant, hi ha un fons Feader. créixer un 15,6%, si tenim en compte l'ampliació, o un 26%, si tenim en compte la primera assignació que ens van fer en el 2007, la veritat és que crec que ens hem de sentir satisfets. Jo haguera volgut més, per suposat, eh? , però crec que s'ha batallat perquè l'aplicació d'eixos criteris de caràcter objectiu, objectiu per a tota Espanya, beneficiaren la Comunitat Valenciana.

I jo. Bé, després, sobre el tema dels pagaments que ha mencionat el senyor Pañella, als que ha fet referència el senyor Ciscar al final de l'exercici, estaven referint-se a la PAC, o siga, al pagament únic, al primer pilar com al segon pilar. Però ja sabien, perquè li ho va dir el vicepresident al ministre en el mes de novembre, que anàvem a complir íntegrament el PDR perquè teníem el finançament que nosaltres requeríem, més el compromís de l'estat per a fer complir el PDR. el que era el pagament de l'exercici 2013. I aixina ha sigut. Hem complit íntegrament eixe pagament.

I jo, per la meua part, de moment, res.

El senyor vicepresident:

La senyora López Barceló:

Y acerca de todo lo demás, también me gustaría ponerle en conocimiento, ya que en esta comisión de agricultura lo traeremos por parte de mi grupo parlamentario, de un decálogo para una buena gobernanza en la política rural de la Comunitat Valenciana, que se ha hecho por parte de la Universitat Jaume I, la Universitat Politècnica de València, la Universitat de València y la Universitat d'Alacant con la fundación IVIFA y otros, que de lo que habla es de las vías, digamos, líneas políticas que deberían de cambiar en la política de desarrollo rural para que de verdad redunden en el objetivo. Y yo creo que dentro de esta comparecencia es importante que si usted se puede llevar el estudio para ver si de ahí pueden surgir unos nuevos cambios o virajes dentro de la política de desarrollo rural, será bueno para toda la sociedad valenciana.

El senyor vicepresident:

El senyor Pañella Alcàcer:

Gràcies, senyor president.

Senyor Vañó, jo sí que li done les gràcies precisament per la seua actitud oberta de no cenyir-se estrictament al tema de la pèrdua i parlar en general de la problemàtica que hi ha al voltant, tant del que són la recepció de les subvencions com dels pagaments.

No li donaré les gràcies per haver pagat en desembre, era la seua obligació. Per tant, per això no li vaig a donar les gràcies, en absolut. És l'obligació. Igual que ningú me dóna les gràcies per estar ací, que és la meua obligació.

Per tant, espere que això se puga millorar. Perquè ha parlat de si hi ha mala gestió. Doncs, jo no sé si ho he dit, però si no ho he dit, ho pense. Pense que hi ha mala gestió, perquè pagar tard és mala gestió.

Precisament ara ha parlat la senyora López del decàleg este que han fet les universitat, no? , i efectivament allí citen diverses coses. Una de les que demanen és agilitar la gestió financera, i parla que el sistema de pagaments, la tardança en els pagaments crea asfixia financera. Crea asfixia. Que demana que se millore la transparència, que se recupere l'enfocament del líder. I dia que, per a mi és un punt negre, els canvis que se van fer l'última legislatura, de manera que han portat un dirigisme i una opacitat enorme en el que és tota la gestió dels PDR. Això és la realitat.

Per cenyir-me més a les seues gestions, bé, el que dic, concloent, i no sé si ho he entés malament, no hi han ajudes per a l'arròs per a enguany. Val, si no, m'ho aclarix, perquè és la meua conclusió. Després ja vindran, sí, però de moment s'han acabat. Val!

Que la culpa és de la gent Salzadella o la responsabilitat està en ells mateixa per no haver. Bé, ho comprovarem, pot ser, tampoc tinc en este moment més dades, ho comprovarem, i si és així, doncs lògicament serà una situació dramàtica. Sí que demanaria que, malgrat tot això, se faça tot el que se puga per a donar eixida el més ràpid possible.

I sobre el tercer punt, que és de les subvencions, que en el 2,5 he sentit també una certa contradicció, per una part dia satisfet i per altra part que és poc. No sé si se sent satisfet o és poc, perquè si és poc no se pot sentir satisfet.

I parlant de la situació econòmica, no, mire, no. No estic totalment d'acord en el que ha dit vosté ahí perquè, dels més de huit mil milions d'euros del fons Feader que vindran en este període, ací arribaran, en el període 2014-2020, o almenys està previst que arriben 204, que són 2,5%, eh? Havia dit que han millorat. No, no. L'aportació del ministeri serà, segons ha dit, el 30% de la despesa que corresponga. Per tant, això seria 61 milions, quan en el període 2007-2013, jo n'he vist 211. ¿Me voldrà explicar eixa diferència? O no ho he entés jo bé. Perquè jo tinc entés que del ministeri n'han vingut 211, i aplicant el 30% que diu, seran 60, 61,2, exactament.

Per tant, no estic d'acord que… I, per tant, jo, de satisfacció, no en tinc.

I tampoc m'ha agradat la referència que ha fet a la situació econòmica. Ací ha de vindre el que és just que vinga, ací ha de vindre el que és just que vinga, al marge… La situació econòmica és un agreujant més. Però a vostés els recorde que sempre estan parlant, o han parlat molt, d'eixe 10-11% de població que mosatros tenim. I he dit: ahí li podrem afegir el pes del sector primari que té en el producte interior brut, el pes de la gent que està treballant en el sector. Li podem afegir tot açò, que no crec que eixírem perjudicats. I ¿vosté me parla que els criteris objectius han servit per a reduir les aportacions? Jo entenc que sí -li acabe de donar unes xifres. Els criteris objectius que vostés han acceptat, perquè a més van estar favorables a ells, no se van…, no val alçar la veu en contra d'estos criteris, a nosaltres ens ixen cars. Jo entenc això.

I, per tant, no estic en absolut d'acord en eixe plantejament de dir: ¿hem eixit millorant? No. L'aportació del ministeri va a ser menor, si no és que es modifica. L'aportació del ministeri va a ser menor. Per tant, si l'aportació del ministeri va a ser menor, no és per a estar contents. Almenys, jo, ja li dic que no ho estaria. Per tant, estaria més bé preocupat.

Aleshores -no sé-, tornant al primer tema, que no volia deixar de parlar-ne, bé, ja li he dit que si és veritat -i no ho pose en dubte, és la seua paraula- que s'ha complit amb…, a última hora s'ha complit amb tots els compromisos que tenia i, per tant, no anem a perdre absolutament res, és una part positiva. Però els recorde que és l'obligació que tenien, que sí que s'han posat en perill, perquè en el més de desembre estàvem en perill de perdre. Al final, ens ha salvat la campana, hem pogut pagar abans. Perfecte.

Però això no és el que cal demanar. L'agilitat en els pagaments ha de ser important. Vostés tenen un pressupost. Si s'ajusten al pressupost, si els ingressos si produïxen -alguns estan compromesos-, se pot anar pagant i fent… I si no, s'han de donar les explicacions oportunes, cosa que moltes vegades hem trobat a faltar en eixe aspecte, de per què no estan els pagaments puntualment fets.

Moltes gràcies.

El senyor vicepresident:

La senyora Crespo Domínguez:

Gràcies, senyor president.

Jo voldria reconduir un poc el que és el tema d'esta compareixença: possible pèrdua de fons com a conseqüència de la gestió del Consell.

Perquè la veritat, la meua sorpresa sí que la tinc, que estem parlant de qüestions que estan relacionades, però no en el que és la compareixença de hui. La compareixença de hui: PDR 2007-2013, entenc jo. Per què centrar-nos en l'any 2013? No s'entén. És un conjunt el PDR 2007-2013.

I mire, senyor secretari, s'ha posat en perill l'activitat de molts professionals per eixa pèrdua de fons. D'eixa pèrdua de fons, algú serà responsable. En estos moments, jo lamente dir-li que vosté és el que està ahí, el que dóna la cara, però jo pense que no es pot perdre ni un cèntim. I vosté sap que s'han perdut diners per eixa mala gestió, per eixa manera de fer de la seua conselleria, que ha incomplit una normativa. I si ha incomplit una normativa, és una gestió ineficient el que està fent-se des de la seua conselleria.

Esta normativa no naix ahir -la tenim des del 2005, crec jo-, porta molts anys. Els primers anys pareix ser que ahí n'hi havia unes persones que sí que mostraven interés en fer el que tocava, que no n'hi hagueren incompliment a eixa normativa. Però arriba el 2010, 2011, 2012 -i vosté ho sabrà millor que jo, perquè és la seua responsabilitat-, ja no funciona i s'incomplix la regla N+2. I la conseqüència -vosté també la sap millor que jo- la tindrà inclús quantificada, són milions de pèrdua per al sector agrari dins del PDR 2007-2013.

Jo espere que esta etapa, que se suposa que enguany, este any de transició s'acaba, doncs passem pàgina i que de cara al futur -sincerament li ho dic- acabem amb estes coses mal fetes que s'han fet des de la seua conselleria, que jo considere -i reitere, que és l'única responsable de tot el…, que no hagen arribat ací a esta Comunitat Valenciana i al sector agrari els fons europeus que devien estar en estos moments ja repartits i ajudes pagades.

Fons europeus que eren oxigen i que vostés, per no aportar la part que toca, que sí que tenen diners per al que volen, grans esdeveniments… Per exemple, l'altre dia llegia jo 200. 000 euros cada dia pagant i Radiotelevisió Valenciana tancada. Són molts diners. Jo no sé en estos moments quants milions portarem, però que si vostés hagueren reclamat al Consell aportar la part que pertoca -perquè són quantitats ridícules, 7,5 milions, 5,4 milions, 12 milions…, eixes són les noticies que jo tinc-, el sector agrari no estaria pagant eixe nefasta gestió que s'ha fet per part de la seua conselleria.

Sincerament, espere que esta etapa s'acabe, que anem a encetar un nou PDR 2014-2020. A vosté jo el considere una persona responsable, que farà tot el que està en les seues mans perquè les coses isquen bé, per a reclamar la part cofinançada.

I res més, senyor secretari, perquè en estos moments jo crec que l'única cosa a lamentar és eixa nefasta gestió del Consell, que no ha aportat la part que li corresponia ni ha tingut en compte la normativa europea. I el que està pagant eixes conseqüències és el sector agrari, però cada dia obri més els ulls.

Res més i moltes gràcies.

El senyor vicepresident:

El senyor secretari autonòmic d'Agricultura, Pesca, Alimentació i Aigua:

Gràcies, senyor president.

Vaig a intentar ser pausat i no atrotinat, perquè si no, em pense que en algunes qüestions puc haver induït a confusió.

Anem a vore. Jo he explicat com s'ha gestionat el PDR 2007-2013 en el tema del sector de l'arròs. Enguany, per a l'aprovació 2014-2020, encara no estan aprovats en ningun lloc d'Espanya els nous PDR. Els acords amb associacions n'hi ha un temps límit per a signar-los, que és el 22 d'abril. Després n'hi han tres mesos per a aprovar els PDR de cada comunitat autònoma i després tres mesos perquè Europa els aprove. Si tots eixos terminis que volem…, s'avancen, i nosaltres, com va dir el vicepresident el divendres passat precisament en un jornada amb el sector arrosser, anem a incloure les ajudes agroambientals. I, per tant, en 2014 esperem convocar…, poder convocar, si tots els terminis van bé, convocar les ajudes per al conjunt de les ajudes agroambientals. Això per un costat.

Després, una qüestió conjunta, o dos o tres qüestions conjuntes que s'han comentat. Jo em sent satisfet… Quan parla vosté d'eixe 2,5%, estem parlant exclusivament de les ajudes Feader. Si mosatros hem crescut un 26, o en el millor dels…, o en altre cas un 15,6%, jo em sent satisfet, sobretot com a conseqüència…, pel que vam perdre en l'anterior període de programació. Em sent satisfet d'eixes ajudes que han aconseguit incrementar la Comunitat Valenciana els fons Feader.

Segona partida que n'hi ha dins del PDR: l'aportació de l'estat. Ho he dit, l'aportació inicial de l'estat, donada la situació econòmica global, a mi em pareix insuficient. I el que estem fent és treballar en estos moments amb el ministeri, perquè tenim del 2007…, perdó, del 2014 al 2010 per a poder anar incrementant eixa partida i poder fer un PDR que puga satisfer les necessitats del món rural de la Comunitat Valenciana, amb tota una sèrie de mesures. Ara estem centrats en les mesures i mos centrarem també en el que és el conjunt d'aportacions.

I La Generalitat…, bé, vostés ho voran quan arriben els projectes de pressupost de…, dels pròxims pressupostos, aniran incorporant-se les mesures per al finançament del PDR 2014-2020.

La xifra concreta dels compromisos que van n'hi haure: 5,4 milions d'euros. Punt. A data de hui, el compromís que ha hagut és de 5,4 milions d'euros. Jo no ho atribuïsc, ni molt menys, a una mala gestió per part de la conselleria, en un ningun moment, sinó a una situació econòmica global que ens afectava tant al que havia d'aportar La Generalitat com el mateix govern central. I això va suposar eixe compromís dels 5,4 milions d'euros, però en ningun cas mala gestió.

Jo compartisc la frase que ha dit el senyor Pañella, que diu que ací deu vindre el que té de vindre. Efectivament, jo…, ho compartim, i ho compartim tots. Nosaltres tenim l'obligació de defendre el que són els interessos dels ciutadans de la Comunitat Valenciana. I per això anem a lluitar. Estem satisfets que arribe un 15,6% més de fons Feader, però no estem satisfets en l'aportació inicial que ha marcat l'estat. I crec que n'hi han motius per a l'esperança i poder anar omplint econòmicament el PDR 2014-2020.

Quant al tema del decàleg de les universitats, no fa falta que me'l done, ja el tinc. (Rient) Entre altres coses, perquè La Generalitat es va dirigir a les universitats en el que era l'aplicació…, en el que era l'elaboració del nou PDR demanant-li la seua aportació a la universitat, a organitzacions agràries, a organitzacions sindicals, empresarials, etcètera, etcètera, i cada u ha fet una aportació.

Jo, n'hi han una… Tot el que siga participació i que ajude, perfecte. Però n'hi han -els ho dic ja- determinades reflexions que fan en eixe decàleg que no compartisc, entre altres coses, baix el meu punt de vista, perquè centren excessivament en un eix, que es Leader. Leader en estos moments representa el 10% de tot el PDR, però és que a més, com ja ho ha comentat el vicepresident, per al període 2014-2020, l'eix Leader representarà un 5%, que és el mínim que establix el reglament comunitari, l'eix Leader representarà un 5% del conjunt del PDR. I està molt bé que mos ajuden, però el PDR és una cosa molt…, és molt més que el Leader, serà un 95% més que el 5% que correspon a Leader.

I si vol, senyora Crespo, jo torne al que era la compareixença. És que no s'han ficat en perill en cap moment els drets dels llauradors de la Comunitat Valenciana, s'ha complit íntegrament el pagament que n'hi havia previst en 2013. I és més, el compromís que va n'hi haure en l'exercici anterior d'eixos 5,4 milions de fons Feader, en ningun cas van afectar a drets reconeguts -¡això faltava! - dels llauradors valencians. El que es va fer és una reprogramació en funció d'aquelles mesures que no tenien un compliment ni tenien perspectiva d'un compliment d'arribar al 5% i aplicar eixe compromís a les mesures. I, per tant, no n'hi ha hagut ningun dret en perill reconegut dins del PDR 2007-2013.

I no compartisc en cap cas l'expressió «d'una nefasta gestió per part de la conselleria» durant estos anys en el que és la gestió del conjunt de les ajudes de la PAC i el que és el conjunt de les ajudes del PDR. Eixe compromís obeïa a una situació financera concreta i a res més.

I per la meua part….

El senyor vicepresident:

Agradecerle siempre la predisposición que demuestra cuando se le solicita su comparecencia. Significar también la presencia entre nosotros de don Carlos (inintel·ligible) . Y creo que es…, creo, no, estoy convencido que es el deseo de esta mesa y de todos los miembros de la comisión que la pequeña intervención que la señora Crespo va a sufrir mañana, que sea leve y que se recupere lo más pronto posible. (Veus)

(S'alça la reunió a les 11 hores i 47 minuts)

