Comissió de Medi Ambient realitzada el dia 26 de febrer de 2009. Comença la reunió a les 18 hores i 5 minuts. Presideix el diputat senyor Andrés Antonio Ballester Costa. Reunió número 9.

Proposició no de llei sobre l'impediment de la instal·lació de noves indústries contaminants al polígon del Serrallo, com ara la planta de fertilitzants d'Agriberia, presentada per la diputada Ángeles Gloria Marcos Martí (Agrupació de Diputats i Diputades No Adscrits) i quatre diputats i diputades més, pertanyents a la mateixa agrupació i al Grup Parlamentari Socialista (RE número 29. 771, BOC número 128)

(Per raons tècniques, el començament de la comissió no s'ha gravat)

El senyor president:

El senyor Signes Núñez:

Senyor president, jo demanaria que si té igual, comencem pel punt quint.

El senyor president:

El senyor Signes Núñez:

El senyor president:

El senyor Signes Núñez:

Gràcies.

El senyor president:

Proposició no de llei sobre l'impediment de la instal·lació de noves indústries contaminants al polígon del Serrallo

El senyor president:

El senyor Torró Gil:

Bé, la proposició no de llei té un contingut molt clar, i és demanar que Les Corts es pronuncien contra la instal·lació de noves indústries contaminants al polígon del Serrallo, situat en el terme municipal de Castelló. I el motiu d'aquesta proposició és, d'una banda, el fet que el port de Castelló en estos moments ja es troba sobrecarregat amb una gran quantitat d'indústries contaminants.

Probablement, o sense probablement, és quasi amb tota seguretat el punt de tot el País Valencià en què es concentra una quantitat més gran d'indústries potencialment contaminants i potencialment perilloses. Estem parlant de quatre cimenteres, d'una planta de biodièsel, d'una planta de coc, d'una central tèrmica amb una factoria de cicle combinat, d'una petroquímica i d'una central d'hidrocarburs. És a dir, estem parlant, per tant, d'una concentració d'indústries perilloses molt gran a la qual ara sembla que vol afegir-s'hi una nova indústria contaminant que és, concretament, una fàbrica de fertilitzants, que sembla que vol instal·lar una companyia anomenada Agriberia, ¿no?

Aquesta companyia ha demanat una concessió administrativa per part de les autoritats del port de Castelló per a poder instal·lar-se en el port, concretament, en el polígon del Serrallo, per a tractar de produir fertilitzants, ¿no?

Bé, les indústries fertilitzants són de les més contaminants que existixen, ¿eh? Segons Greenpeace, és una de les que més contaminen per dues raons. En primer lloc, perquè emeten una gran quantitat de gasos, molts d'ells, a més, d'efecte hivernacle, es tracta d'emissions d'òxid de nitrogen, sobretot. I també perquè són altament contaminants de l'aigua, sobretot pels abocaments d'àcid.

En un informe de Greenpeace sobre la contaminació a l'estat espanyol, de fet es considera que un dels casos més greus de contaminació industrial de tot l'estat és el cas d'una planta, precisament, de fertilitzants, ¿eh? , en este cas de l'empresa Fertiberia, que es troba a Huelva, que està provocant una enorme quantitat de problemes, i no és una casualitat, a banda no només pel tema de la planta de fertilitzants, sinó també per altres condicionants ambientals que es troben en aquesta ciutat, però és una ciutat de les que es troben amb el rècord espanyol de mortalitat per càncer, a més de ser una ciutat que té una taxa elevadíssima d'asmàtics i una incidència major d'esterilitat, avortaments i malformacions de naiximent.

Bé, eixe és el tipus d'indústria que es vol instal·lar, concretament, a Castelló. Per tant, entenent que La Generalitat té capacitat suficient per a bloquejar qualsevol tipus d'actuació d'aquesta mena en un terreny en el qual, finalment, les autoritzacions van a dependre, en última instància, de la mateixa Generalitat, demanem que Les Corts es pronuncien en contra de seguir carregant en el polígon del Serrallo i en el port de Castelló d'indústries contaminants i, per tant, que es pronuncien contra la instal·lació de la planta de fertilitzant que pretén instal·lar allí Agriberia.

El senyor president:

(Inoïble)

La senyora Mollà Herrera:

Gràcies, senyor president.

Únicament dir, molt breu, que estem d'acord amb la proposició no de llei presentada per l'Agrupació de Diputats No Adscrits. Entenem el raonament pel qual se presenta aquesta proposició no de llei. De fet, també és coneixedora aquesta cambra de les iniciatives que hem presentat des del grup parlamentari sobre aquestes qüestions i el seguiment que li fem a aquest polígon, ¿no?

Per tant, simplement, adreçar-nos a aquesta cambra perquè les reflexions que s'han posat de manifest es contemplem i que s'aplique esta mesura per tal de frenar aquesta massificació en el polígon i causa molta d'ella de la contaminació que hi té, ¿no? . El suport del nostre grup parlamentari.

El senyor president:

La senyora Salvador Rubert:

Gràcies, senyor president.

La proposició no de llei que ens ocupa, relativa al polígon petroquímic del Serrallo, que és un polígon que, certament, no està exempt de controvèrsia per la quantitat d'empreses que hi han instal·lades allí i la proximitat d'aquestes amb la població.

El cas que ens ocupa, que és la planta de fertilitzants d'Agriberia i la seua implantació en aquest polígon, des del Grup Parlamentari Socialista considerem que quan una empresa s'instal·la i se desenvolupa la seua activitat, doncs, per instal·lar-se i desenvolupar-la, doncs, suposem que compta amb el compliment de la legalitat vigent i el compliment de la normativa ambiental vigent. Per tant, suposem que aquestes empreses complixen la legalitat i la normativa ambiental per a la seua instal·lació i la seua entrada en funcionament.

Ara bé, s'ha de garantir la qualitat ambiental en les emissions d'aquestes empreses perquè no hi haja risc per a la població. En principi, sembla ser que, individualment, cada una d'aquestes empreses que es troben en aquest polígon compten amb la declaració d'impacte ambiental, complixen la normativa de mesuraments ambientals, però la qüestió radica no en concret en cada una de les empreses que s'instal·la en aquest polígon ni les que s'hi pretenen instal·lar, sinó en el seu conjunt, és a dir, se desconeix quin és l'impacte ambiental que produïxen totes les empreses conjuntament instal·lades en aquest polígon industrial, i, certament, aquesta qüestió se produïx per deixadesa de La Generalitat i, concretament, de la conselleria, que deuria, doncs, elaborar un informe o, millor, encomanar-lo a alguna entitat pública com puguera ser la universitat, la Universitat Jaume I, que compta amb l'homologació per a poder fer un estudi seriós per a conéixer quin és l'impacte ambiental global de totes les empreses que es troben instal·lades en aquest polígon.

Confiem, com hem dit abans, en el compliment de la legalitat vigent en la instal·lació d'empreses i, sobretot, considerem que ens falta informació fonamental per tal de posicionar-nos en una negativa a la instal·lació d'aquesta empresa, i, sobretot, en les circumstàncies en què ens trobem actualment.

Per tant, considerem que La Generalitat i, concretament, la Conselleria de Medi Ambient, Aigua, Urbanisme i Habitatge, es prenguera seriosa aquesta qüestió i prenguera la decisió d'encomanar, com hem dit abans, l'elaboració d'un informe seriós que tinguera en compte quin és l'impacte ambiental, tinguera en compte els mesuraments del conjunt de les empreses que es troben en el polígon del Serrallo, per tal de prendre una decisió a este respecte.

El senyor president:

El senyor Castejón Chaler:

Gràcies, senyor president.

Bé, al llegir la proposició no de llei, que, com dia el senyor Torró, diu que té un contingut clar, i jo penso que, fins i tot, està mal redactada, si és que té un contingut clar, perquè vosté dóna ja per assentat, diu, «de noves indústries contaminants al polígon del Serrallo». Després, quan ha començat a parlar ja mos ha parlat de «potencialment contaminants», que seria una cosa ja a tindre en compte.

Evidentment, nosaltres estem d'acord amb la proposta que vosté ha fet que n'hi ha una concentració d'indústries al polígon del Serrallo, evidentment, és un polígon industrial; que la capacitat per a determinar és de La Generalitat, evidentment, és així; però la seua proposta, la seua proposta de proposició no de llei, és a dir, el que no pot fer un govern, doncs, és anar una mica. , bé, actuar del que li marque el cos, sinó que té d'anar sempre, sempre a la legalitat i la legislació vigent.

Aquí, evidentment, estan en contradicció, podíem dir, dos coses. Per una part està la llibertat de les empreses que tenen per a demanar la ubicació, allò que consideren oportú; i l'altra part també està, el que vosté sembla que només defensa, que és tot el dret que té la ciutadania a la protecció a la salut, i és així.

Per tant, el que té de fer La Generalitat és complir la legalitat vigent, atenent, com dia, el dret constitucional, pel que és reconeix, per una part, la llibertat d'empresa i, per tant, la creació d'empreses i la realització d'activitats. Això, sense anar més llunt, ho arreplega l'article 38 de la Constitució, en què mos diu clarament que. , diu: «La conformació». En poques paraules, el que mos ve a dir és que, l'article. , la llibertat d'empresa, dins del marc de l'economia de mercat definix un dels elements estructurals que determinen el model econòmic que subjau davant de l'articulat de la nostra norma fonamental.

Després, l'article 45, és el que més mos interessa,

i diu que tots tenen dret a disfrutar d'un medi ambient adequat per al desenvolupament de la persona, així com el deure de conservar-lo. I aquí podríem dir que entren les dos coses en contradicció.

Per tant, el que fa La Generalitat és que, davant de qualsevol petició formulada en este cas per una empresa, el que té de fer és, bé, doncs, abans que entre en funcionament, ha d'atendre's, com no pot ser d'altra manera, la sol·licitud -jo penso que, si estiguessen governant, també ho farien d'aquesta manera-, dur a terme tot el que és la tramitació administrativa que corresponga, en este procés s'està en estos moments, i després el que té de fer serà analitzar, avaluar si és un projecte viable o no, i després si és admissible o no o si en el moment

que se puga aconseguir la seua autorització, doncs,

(ininte­l·ligible)

Realment, com li dia abans, un govern responsable, no actua ni al capritx en el

(ininte­l·ligible)

. , sinó marcant els passos que la mateixa llei li marca, ¿no? , amb subjecció, com dia, estrictament a les lleis vigents, especialment a les lleis que desenrotllen el dret constitucional, com dia, de disfrutar d'un medi ambient adequat, que a vosté, a nosaltres i a tota la ciutadania ens preocupa, i, concretament, com li dia, l'article 45 de la Constitució també diu que els poders públics vetlaran per la utilització racional de tots els recursos naturals a fi de protegir i millorar la qualitat de vida i defendre i restaurar el medi ambient, recolzant-se en la indispensable solidaritat col·lectiva. I en això també està. Evidentment, no ho podem tindre de banda per part de la Generalitat valenciana.

Per una part -insistixo-, cal donar-li el dret que té l'empresa de constituir-se com a empresa i, per l'altra, de protecció a la salut.

Per tant, vistes així les coses, el que no podem fer és acceptar-li la proposició de llei que vosté mos presenta, perquè sembla que hi ha una contradicció, que vosté ha donat per assentat que és una empresa contaminant. Realment si no reunix tots els requisits que la legislació vigent li marca, La Generalitat serà la primera a no donar-li els permisos pertinents.

Quant a esta nova planta de fertilitzants a què vosté feia referència, la titularitat de la qual correspon a Agriberia -crec que es diu Agriberia Nutrición Vegetal-, va presentar la seua documentació el 14 de novembre de l'any 2008, va tindre entrada al registre general de la Conselleria de Medi Ambient, Aigua, Urbanisme i Habitatge. I ha demanat, naturalment, el que li fa falta, que és la sol·licitud d'autorització ambiental integrada, i això ho ha fet acompanyada de tota la documentació que s'establix perquè siga tramitada.

La conselleria, com no pot ser d'altra manera, ha iniciat la tramitació establerta en la Llei 2/2006, la llei de prevenció de la contaminació i qualitat ambiental, que marca tots els requisits que han de reunir, entre altres coses, les empreses. I ara, evidentment, se demanaran, s'estudiaran tots els informes sectorials que puguen tindre rellevància, per a, en definitiva, després sortir a exposició pública. Hi haurà un termini també, una vegada presentat tots els informes pertinents, d'exposició pública de 30 dies, en què tots, en definitiva, partits polítics, ciutadans i col·lectius, poden presentar les seues al·legacions.

Naturalment, a més d'això, s'avalua la viabilitat del projecte per a determinar si procedix o no la seua utilització. I si reunix tots els requisits -insistixo-, i en cas de concedir-se, es farà imposant un condicionant que en cap moment el Partit Popular, el Grup Parlamentari Popular no oblida, i és que una indústria mai pot funcionar si compromet la seguretat, si compromet la salut, la salut naturalment de les persones i si causa danys al medi ambient.

Jo penso que avui ha agafat un mal dia per a presentar aquesta proposició no de llei, perquè precisament este matí, este matí, al polígon el Serrallo s'ha constituït la comissió de seguiment de la qualitat mediambiental, no només del polígon el Serrallo, sinó de tota la zona. crec que es diu la zona II de Castelló, en la qual estan representats no només, evidentment, els representants de les administracions. Concretament en la constitució ha estat el director general de Canvi Climàtic, però estan representats tots els col·lectius. Al dir tot els col·lectius, me referixo als partits polítics, sindicats, agrupació de veïns, agrupació. evidentment, representants de les empreses que estan en la zona.

Ha tingut lloc a esta reunió, com dic. S'ha constituït esta comissió -no sé si denominar-la interdepartamental o de seguiment i vigilància-, una comissió que també està arreplegada en l'article 66 de la mateixa llei. I se fa precisament per això que vostés sembla que fiquen una mica en entredit, que és per garantir l'adequació permanent, permanent, a totes les determinacions legals establertes, específicament totes aquelles que fan referència a la qualitat mediambiental, perquè no és només donar a una empresa que reunisca les condicions donant-li ja el vistiplau, sinó que la vigilància ha de ser constant, el seguiment i control ha de ser exhaustiu, i en això també La Generalitat, concretament, a través d'aquesta conselleria.

Avui precisament s'han donat els informes, s'han llegit els resultats dels informes, s'han donat a conéixer els mesuraments i els paràmetres mediambientals són molt més favorables que no els que s'arreplegaven pràcticament fa sis mesos. I jo penso que no tinc les últimes. ha sigut una comunicació telefònica quan ha acabat la reunió, però no s'ha presentat cap problema per part de tots els agents que han assistit a esta convocatòria.

Per tant, penso que el que cal fer és el que s'està fent. És a dir, per una part, si se reunixen tots els condicionants, donar, evidentment, el permís en el seu moment a l'empresa, i després control d'emissions, i si realment són nocives, marcar els criteris perquè no ho siguen així. En definitiva, que no puga ser realment una indústria que resulte ni molesta ni insalubre ni perillosa, sinó que, evidentment, servisca no només per als productes, en este cas, fertilitzants, sinó per a crear llocs de treball, per a produir, en este cas, riquesa a tota la zona de Castelló, que això sembla que moltes vegades també ho deixem una mica de costat.

Per tant, no anem a recolzar la seua proposició no de llei.

Moltes gràcies.

El senyor president:

El senyor Torró Gil:

Anem a vore. Jo no sóc l'únic que dóna per assentat que una planta productora de fertilitzants és contaminant. Vostés, tots, en les seus intervencions també ho han donat per assentat. Per tant, és que és evident. Vull dir, no cal anar-se'n a ningun lloc especial per conéixer de primera mà el que passa amb este tipus d'indústries.

Jo no crec que siga un mal dia. Si s'ha reunit hui la comissió, precisament és un bon dia per a presentar açò. Perquè si s'ha reunit una comissió específicament per a tractat el problema del polígon el Serrallo és perquè el polígon el Serrallo té un problema molt greu i molt sentit per la ciutadania, de contaminació ambiental -no té res-, perquè ahí hi ha una enorme concentració d'indústries contaminants. I això hauria de tindre's en compte.

Jo haguera estat d'acord si el Grup Socialista haguera plantejat una transaccional, en haver dit: «Bé, anem a fer l'estudi i, fins que no tingam l'estudi, que es paralitze qualsevol nova actuació. » Perfecte. Haguera pogut ser una eixida bona per a tractar d'establir realment quins són els paràmetres i fins on deu permetre's que se seguisquen instal·lant indústries contaminants en esta zona.

Jo li vull dir una cosa: a mi m'agradaria realment que el que es diu es fera. Vull dir, hi han moltes lleis en què es diu que no s'han de permetre determinats nivells de contaminació, però la pràctica, la pràctica està demostrant que estan incomplint-se sistemàticament en molts llocs este tipus de recomanacions i de prescripcions. I no sols en indústries noves que s'instal·len en determinats llocs, sinó en indústries que presenten les seus autoritzacions ambientals integrades i després es demostra que no han estat correctament presentades, com, por exemple, ha ocorregut amb la cimentera en Alacant fa no res. Per tant, no hi han garanties d'això.

I si estem d'acord, perquè jo crec que estem tots d'acord, en dos qüestions fonamentals. Que, d'acord, que les empreses tenen llibertat per a proposar on volen instal·lar-se, però que la salut dels ciutadans està per damunt de qualsevol consideració. Si estem d'acord en això, jo crec que no es pot posar al mateix nivell una cosa i l'altra, no són comparables. I les empreses, per supost, poden proposar el que vullguen, però la salut dels ciutadans sempre està per damunt d'això i, per tant, no són drets absolutament equiparables un amb l'altre.

Si estem d'acord en això, si estem d'acord amb què el port de Castelló té una sobrecàrrega d'aquests tipus indústries, si estem d'acord en això, ho tenim molt clar, no facilitem. impedim que una nova indústria se sume. Amb un agreujant, a més, i un agreujant important en aquest cas. Ja hi havia una planta de fertilitzants, no tan gran com la que volen fer ara, probablement també menys moderna, però ja hi havia una indústria de fertilitzants, una planta de fertilitzants en el port de Castelló que la pressió dels ciutadans va obligar a tancar. I ara se'n vol posar una altra més gran -insistisc-, probablement millor condicionada, segurament perquè serà més moderna, i això tendix a avançar, però el fet que siga més moderna no pot vindre contrarestat perquè siga major i, per tant, que siga potencialment més perillosa que la que hi havia.

Per tant, si estem d'acord amb eixes coses, molt senzill, tractem de no concentrar ahí les coses i impedir que se seguisca acumulant això i busquem alternatives. Si realment fan falta aquests tipus d'instal·lacions, si realment hi ha una necessitat d'inversió per part d'una empresa, que La Generalitat es pose a treballar i busque instal·lacions alternatives perquè es puga instal·lar una planta d'aquest tipus en un lloc que siga també adequat per les condicions que tinga -supose que la principal condició serà que estiga a prop d'algun lloc on tinga una facilitat de transport en gran quantitat- i que es busque una ubicació alternativa, si és que el que volem realment és compaginar la salut dels ciutadans amb la creació de riquesa i de llocs de treball.

Si no es vol això, si es tracta de dir: bé, anem a vore si aconseguim que es faça això i que es minimitzen els efectes, que és al final del que es tracta, els efectes que es minimitzen i que després tendixen a desminimitzar-se, perquè una cosa són els projectes, una altra cosa és la realització dels projectes, i la tercera cosa és el manteniment dels projectes i la quarta ja és el control de com es mantenen eixos projectes. I vosté sap perfectament que hi ha una tendència a degradar la qualitat ambiental d'això.

És a dir, els projectes solen ser fantàstics i perfectes, la realització dels projectes sol deixar molt que desitjar respecte al projecte i, finalment, el control del. és a dir, el manteniment de les instal·lacions perquè estiguen sempre en les mateixes condicions sols ser molt difícil i el control que fa l'administració sobre això sol ser ja absolutament desastrós.

I, per tant, per a evitar això, per a evitar això, és molt fàcil, no la posem ahí, busquem alternatives. Està en mans del govern no fer això. I, per tant, és molt fàcil, aproven açò i posen-se mans a l'obra.

El senyor president:

El senyor Castejón Chaler:

Gràcies, senyor president.

Jo cada vegada que sento l'última expressió seua, jo me sorprenc. ¿Contamina a Castelló, i la ficarem a Vinaròs i contaminarà menys? El que hem de vore és que no contamine cap lloc. És que sembla que si la canviem d'ubicació ja hem resolt el problema. No, jo penso que no.

Jo penso que el que tampoc pot ficar en dubte és que no se complisca la llei. La llei està per a complir-la. I en el cas que no es complisca, mire, jo recordo ara -em ve al pensament- alguna empresa, per exemple, d'Elx que no va complir allò i la van tancar. És a dir, que no sé com explicar-li això.

El que sembla també és que quan vosté parla, parla, parla, me venia una mica al pensament un cas molt recent

(so d'un mòbil)

també en la ubicació d'una empresa, que també. ,. previsiblement contaminant, com puga ser una regasificadora, que s'havia d'instal·lar a la comarca del Baix Maestrat i tot eren problemes, tot eren problemes, tot eren problemes, fins i tot. És a dir, es va donar la circumstància que. sempre la forma d'eludir eixos problemes era que sempre és que en el moment que es donen les concessions administratives i de treball, tal i qual, que reunisca tots els requisits. I fins i tot el Partit Socialista ara resulta que és el màxim impulsor per canalitzar que, evidentment, fan falta llocs de treball, fa falta que l'economia se dinamitze, fa falta, en definitiva, empreses, no, en este cas, al Serrallo.

Ratificar-li que el del Serrallo que li he dit avui, esta comissió de seguiment no és només del polígon, sinó que és una ampliació que arriba també a la zona. als taulellers també arriba. I precisament avui també es mal dia o bon dia, segons per a qui, perquè resulta que les empreses del taulell s'han reunit concretament amb el govern civil, amb el subdelegat del govern, per a demanar ajudes per a revitalitzar esta empresa, que mos pareix molt bé. I també sabem que són indústries potencialment contaminants. És a dir, que segon qui ha d'actuar, resulta que obrem d'una manera o obrem d'una altra.

Jo veig que esta proposició que vostés presenten la presenten recolzada per dos, en este cas, dos diputats del Partit Socialista. I segons el projecte presentat per l'empresa, crec que l'emplaçament previst està dins del que és. la zona del polígon industrial està dins el Serrallo, però s'ubica dins la zona de domini marítim. Doncs si tan clar ho tenen els socialistes, que aquesta empresa és altament contaminant, ja que la concessió administrativa dependrà de l'autoritat portuària, que ho demanen, en este cas, al govern, al Ministeri de Foment, al govern central i que no els deixen instal·lar la planta.

Però, insistixo, canviar i llevar la ubicació, jo penso que no és mai la solució. El que cal vetlar és perquè tota la legislació que avui en dia tenim i que mos aguarda, com li dia, per una part, la possibilitat que tenen els empresaris de muntar les empreses i, l'altra, que tots els requisits, tots els drets mediambientals i de salut que tenim els habitants, es vegen salvaguardats.

Per tant, reunint estes condicions, avui per a avui, mosatros no som qui per a dir que no se vagen a muntar més empreses; precisament un polígon industrial es fa perquè es munten les empreses, se dinamitze l'economia i se creen llocs de treball.

Per tant, jo penso que és contraproduent negar, negar, abans de conéixer inclús la situació, i el requisits i les característiques de l'empresa, la seua ubicació en este polígon el Serrallo.

Quan més empreses tenim, evidentment, sabem que l'economia se dinamitza més i més benefici aportem, sempre i quan -insistixo, i això ho ha de tindre molt clar- no se comprometa -insistixo- ni la seguretat, ni la salut de les persones ni cause danys al medi ambient.

Per tant -insistixo-, no anem a aprovar-li la seua proposició no de llei.

La senyora Salvador Rubert:

Senyor president, demane cinc segons per fer una puntualització al portaveu del Grup Parlamentari Popular.

(El senyor president parla sense micròfon)

Gràcies. Simplement informar que la cessió de firmes per part del Grup Parlamentari Socialista al grup de no adscrits és a efectes de tramitació perquè puguen desenvolupar la seua activitat parlamentària, que pensem que és un acte democràtic el que puguen participar, a través de les iniciatives que vullguen presentar, en aquesta cambra. Simplement.

El senyor Torró Gil:

El senyor president:

El senyor Torró Gil:

Gràcies.

Simplement és ratificar-ho. Vull dir, les signatures dels parlamentaris del Grup Socialista en ningun moment impliquen el seu recolzament al contingut de la proposició, sinó simplement perquè es puga tramitar.

El senyor president:

(Inoïble)

(Veus i rialles)

El senyor Castejón Chaler:

Evidentment. És a dir, si és així, naturalment no tenim res a dir, però ara vorem en la votació si realment recolzen la proposta o no la recolzen. I en el cas que la recolzen, és que realment tenen clar que esta empresa no hauria d'instal·lar-se i esperarem que vostés sol·liciten al Ministeri de Foment la proposta que jo els acabe de fer.

Res més.

El senyor president:

Pasamos a la votación de este punto, el punto número 5 del orden del día, que les recuerdo que es la Proposición no de ley presentada por la diputada Gloria Marcos en nombre del grupo de no adscritos, y apoyada por cuatro diputados más de partidos pertenecientes a la agrupación del Partido Socialista.

(S'interromp la gravació)

Proposició no de llei sobre la revisió de la planificació hidrològica de la conca del Xúquer, presentada pel Grup Parlamentari Popular (RE número 29. 619, BOC número 128)

El senyor president:

El senyor Betoret Coll:

Por eso les proponemos en esta proposición no de ley una propuesta de resolución que voy a leer textualmente.

En primer lugar: «Que Les Corts insten al Consell para que inste al Gobierno de España a revertir la situación de sobreexplotación actual que sufre el acuífero de la Mancha oriental, en la cuenca del Júcar, recuperando para el río Júcar y la Albufera caudales naturales que ahora se emplean en la Mancha oriental para el cultivo de productos subvencionados por la PAC. »

En segundo lugar: «Que Les Corts insten al Gobierno de España y al Consell, de acuerdo con sus respectivas competencias, a que, en el actual proceso de revisión de la planificación hidrológica de la cuenca del Júcar se revisen las asignaciones -y ésta es una de las partes del texto que se incluye con la enmienda-, y las reservas de recursos hídricos para riegos del acuífero de la Mancha oriental garantizado la disponibilidad real de los recursos superficiales suficientes para los usos con derechos consolidados en la Comunitat Valenciana y para las necesidades ambientales del Júcar. » Y esta última parte es también otra aportación de la enmienda que hemos presentado al texto inicial.

Y, por último: «Les Corts exigen la recuperación del trasvase del Ebro en las cuencas del Júcar y del Segura previsto en el Plan hidrológico nacional, aprobado por la Ley 10/2001, de 5 de julio, y derogado por el Real Decreto Ley 2/2004, de 18 de junio. »

El senyor president:

Té la paraula el senyor Torró quan vulga.

El senyor Torró Gil:

Hem de manifestar que nosaltres anem a votar en contra de la proposició que es planteja, començant perquè lligar dos coses que es plantegen ací és absolutament impropi.

Es lliga, d'una banda, el tema dels aqüífers de la Mancha oriental, una qüestió en què tothom estem absolutament d'acord, i, per tant, si el Partit Popular volia traure açò endavant simplement havien de separar-ho, ho separen i aconseguixen que hi haja acord en una qüestió, en una qüestió important, a més, en una posició que hauria de ser molt clara i que ells saben perfectament que hi ha unanimitat al respecte, però, clar, el que no es busca es resoldre un problema, sinó que el que és busca és crear permanentment un estat de confrontació clavant una cosa que no té res a veure amb l'altra.

I no té res a veure perquè, mentre que la proposta A -diríem-, la proposta d'instar que revertisca la situació de sobreexplotació de l'aqüífer de la Mancha oriental -com diuen els punts 1 i 2 de la proposta del Partit Popular-, apunta i exigix a mantindre la coherència d'una conca hidràulica, la proposta B fa tot el contrari, sinó que el que pretén és alterar les conques hidràuliques.

Insistim que estem completament d'acord amb A, i, lògicament hem d'estar en contra de B.

Per què es produïx açò? Sobretot perquè, a banda d'una sèrie de qüestions -que parlaré ara de seguida-, sobretot perquè hi ha una concepció errònia de l'aigua, una concepció errònia sobre l'aigua com un recurs econòmic que, a més, té una sèrie de valors ambientals, quan és justament a l'inrevés; l'aigua és un bé natural que té una sèrie de funcions ambientals fonamentals i que, a més, és utilitzat per a poder tindre una sèrie de valors econòmics, però és a l'inrevés. I si no ho entenem així errarem sempre en la política hidràulica que volem fer.

No és l'única paradoxa que hi ha a la proposta, no és l'única paradoxa. N'hi ha una altra. Mentre que la proposta A revertix la situació de sobreexplotació de l'aqüífer, suposa la salvaguarda del riu Xúquer, no sols de la quantitat d'aigua, evidentment també, estem parlant de 400 hectòmetres cúbics, però no sols de la quantitat d'aigua, sinó d'un aspecte molt important, que és la qualitat de l'aigua. I ací vull obrir un parèntesi, perquè en allò que es podria definir com la no política hidràulica del Partit Popular -perquè el Partit Popular no té política hidràulica, fa com si en tinguera, però no en té-, en la no política hidràulica del Partit Popular no es parla mai, no es fa mai referència a la qualitat de l'aigua. Un dels aspectes fonamentals. I, si no, només han d'anar a la Directiva europea de l'aigua -que ja seria hora que començaren a transposar- perquè s'adonaren d'açò. No es parla mai de la qualitat.

Mentre que en la segona proposta, la proposta B, la proposta de defendre el transvasament de l'Ebre, precisament el que es fa és carregar-se la qualitat de l'aigua del Xúquer. Perquè hem de recordar que l'aigua que venia de l'Ebre és aigua prepotable, aigua amb un índex de conductibilitat molt alt, que, a més, hauria de ser depurada si es volia utilitzar per als usos que vostés li volien determinar en el propi Pla hidrològic nacional que vostés van aprovar.

Per tant, és contradictori. Per un costat estem defensant la quantitat d'aigua del Xúquer i la seua qualitat, i, per l'altra, ens dediquem a tractar de carregar-se el riu Xúquer, com ja va passar prèviament amb el riu Segura, si no, vagen a veure'l vostés, amb els transvasaments que pretenen com a solucions òptimes per a tota esta qüestió.

Bé, per què passa açò? És molt senzill -els ho he dit abans-: no tenen política hidràulica, no tenen política hidràulica, perquè el problema de l'aigua els servix d'excusa permanent per mantindre una confrontació estèril, absurda i extremadament contraprudent per als interessos de la població valenciana. Si tingueren una política autèntica hidràulica, el que tractarien en estos moments és de fer el que diuen que fan però que en realitat no fan, i és tractar de fer una política que partisca, de tractar de proveir les necessitats hídriques del País Valencià amb els propis recursos del País Valencià.

I això és factible. No és cap quimera, no és cap quimera perquè hi ha mitjans tècnics, hi ha solucions perfectes per a poder resoldre això si es partix que no cal satisfer absolutament totes les demandes noves que els donen, sinó que cal gestionar la demanda perquè aquesta no cresca i tractar d'implantar solucions tècniques que permeten l'estalvi i la reutilització de l'aigua. I en última instància, si fóra necessari, recórrer a tècniques modernes com pot ser el dessalatge que pot cobrir determinades demandes que s'han creat artificialment, però que probablement hui en dia siguen insubstituïbles.

El senyor president:

La senyora Mollà Herrera:

Gràcies, senyor president.

Jo crec que venia en la sessió plenària realitzada el 13 de novembre de 2008, perquè pensava que havíem de recordar, el meu grup parlamentari, el que ja va ser un debat en el Ple de Les Corts sobre aquesta qüestió. exactament la mateixa qüestió. En aquell moment, ja dic, portava la proposició no de llei per a deixar palés com se vol fer d'aquest tema simplement una propaganda partidista i desviar. i deixar sense contingut el que veritablement deuria importar-nos avui ací.

En aquell moment -com bé ha dit el diputat del Partit Popular- justament aquest grup parlamentari, el PP, va votar en contra, en contra d'una proposició no de llei en el Ple de Les Corts que venia a parlar exactament del mateix, amb l'excepció dels afegits que fa el Partit Popular sempre que vol parlar d'aigua.

Jo. m'ha sorprés, m'ha sorprés que ho diguera tan clar, que estaven molt d'acord en la proposició que se presentà en aquell moment pel meu grup parlamentari. Eixes han sigut les paraules del diputat del Partit Popular. El que ha matisat és que volien buscar una solució més contundent, i que per això era la raó de presentar-nos una esmena que nosaltres vam rebutjar. Una esmena que no venia a parlar de la problemàtica que nosaltres exposàvem, i que voldríem que sí que fóra una qüestió prioritària, important en aquesta cambra, deixant-nos, ja dic, del que sempre fem ací, discursos buits de contingut, perquè el Partit Popular sempre ens vol abocar a estes qüestió.

Esta esmena dia: «matices diferentes». I jo pregunte, quins són? Quins són? Perquè és literal, és una còpia literal de la proposició no de llei que se presentà. Única i exclusivament estan els afegits, però en aquell moment nosaltres estàvem parlant d'una altra qüestió, i el Partit Popular ens va rebutjar que se declarara sobreexplotat l'aqüífer de la Manxa oriental. Vullc dir, en aquell moment el Partit Popular sembla ser que estan d'acord, va apostar per la política de la propaganda, que és el que ens té acostumats, ja dic, quan parla d'aigua.

El matís era l'afegit, el parlar del transvasament de l'Ebre, el no voler visualitzar una problemàtica existent i el no voler dur endavant solucions coherents, sostenibles i reals; «una solució més contundent», se deia.

Jo voldria fer una demanda als grups parlamentaris i intentar, ja dic, buscar aquestes solucions, deixar al marge el diàleg de sords, la dialèctica buida i barata a la qual ens tenen abocats quan volen vostés vindre a parlar d'aigua. Nosaltres intentem portar mesures lògiques, coherents, sostenibles, reals, que, fins i tot, el Partit Popular s'atrevix a dir que estan d'acord, però que no ens voten única i exclusivament, perquè ells acceptar això sense que vinga de la mà de la demanda del transvasament de l'Ebre, no podrien fer-ho.

Doncs bé, un exercici de coherència, un exercici de coherència, almenys quan vostés fan l'exposició de motius no mos diguen que estaven d'acord en eixes qüestions i que mos la van votar que no,

perquè no van acceptar un afegit, un afegit.

Jo li diria avui al Partit Popular, ¿serien vostés capaços de separar els punts de la proposició no de llei i votar-los per separat? ¿Serien capaços? Crec que no ho faran, però jo li ho demanaria. ¿Què faran vostés quan la proposició no de llei, que té presentada Compromís, que parla justet i literal, perquè ens l'han copiat, el punt 1, què faran vostés en esta comissió? ¿La votaran a favor o la votaran en contra? ¿Què diran aleshores? ¿Què diran? ¿El que van dir en el ple? ¿Mos demanaran fer una altra esmena transaccional perquè tornem a parlar de l'Ebre?

Jo els dic una qüestió, els plantege ací una qüestió, ¿quantes vegades hem debatut i hem votat proposicions, propostes, mocions, etcètera, etcètera, que parlen de la demanda del transvasament de l'Ebre? ¡Mil i una! , en esta legislatura. Mil i una. ¡I tornem al mateix punt! I tornem amb el mateix punt. ¿Vostés l'han aprovat? ¿Tenen majoria absoluta? Ja ho han demandat. Deixen que avance aquesta cambra en polítiques d'aigua. Deixen que posem damunt de la taula altres qüestions més enllà del transvasament de l'Ebre.

¿Per què no volen parlar dels nostres recursos? ¿Dels nostres propis recursos? ¿De la quantitat de problemàtiques que té l'aigua en la nostra comunitat derivada d'altres qüestions que no siguen els transvasaments? D'estes coses no parlen vostés, de depuració, reutilització. No parlen, no volen parlar d'això. ¡Avancem! Perquè, ja els dic, hem votat, hem debatut mil i una vegades propostes que vostés, per la seua majoria absoluta, imposen que demanen el transvasament de l'Ebre. ¡Parem això! ¡Parem ja! Deixem ja. Avancem. Aquesta cambra està per a avançar i per buscar, ja dic, solucions coherents, sostenibles i reals. Ja ho han demandat.

I jo els demane, per favor, que votem per separat els tres punt d'aquesta proposició no de llei, i que apliquem la coherència que se li demanaria a un grup parlamentari, com és el popular.

El senyor president:

El senyor Signes Núñez:

Gràcies, president.

El Grup Parlamentari Socialista hem estat sempre sensibles a l'explotació de l'aqüífer de la Manxa oriental, s'ha estat fent des de l'aprovació del Pla hidrològic de la conca del Xúquer en l'any 1998, i, per tant, recordem, elaborat pel govern d'Aznar; en 1998 governava Aznar.

En eixe pla, encara vigent, de la conca del Xúquer el Ministeri de Medi Ambient del govern d'Aznar, efectivament, fixà unes assignacions màximes per als aqüífers de la Manxa oriental de 320 hectòmetres cúbics, mentres que als regs consolidats a la Comunitat Valenciana -com vostés diuen en la seua PNL-, en l'època de major sequera, se'ls imposaven restriccions importantíssimes.

Des de 1998 fins ara les coses han canviat substancialment, tant pel que fa a l'estabilització de les extraccions agrícoles, com a la substitució de bombejos per a la utilització d'aigües superficials en la Manxa oriental.

Mentres que en l'any hidrològic 2000-2001 -govern Aznar- les extraccions agrícoles en l'aqüífer de la Manxa oriental van suposar un total de 385,7 hectòmetres cúbics, és a dir, 65,7 hectòmetres cúbics per dalt dels 320 assignats en el pla de conca del Xúquer, l'últim any hidrològic 2007-2008 -govern Zapatero- estes extraccions han disminuït fins als 296,6 hectòmetres cúbics, és a dir, 24 hectòmetres cúbics per baix dels assignats pel pla de conca.

Així, en 2008 es varen extraure 89,1 hectòmetres cúbics menys que en l'any 2000, per la qual cosa, senyories, l'evolució de les extraccions, lluny d'augmentar, mostra una tendència descendent i, per tant, favorable a la recuperació de l'aqüífer.

En concret s'han aconseguit reduir en un 25% les extraccions respecte als anys de govern del PP; fet que cal valorar i posar-lo en valor especialment, perquè els últims anys, a més, han coincidit amb una època de greu sequera.

I les expectatives, senyories, són favorables si tenim en compte que, segons els punts de mesurament implantats per l'actual Confederació Hidrogràfica del Xúquer en 2004, l'evolució de les aportacions del Xúquer a l'aqüífer de la Manxa ha tingut la següent tendència: setembre de 2005, aportació del Xúquer a l'aqüífer, 64,76 hectòmetres cúbics; octubre de 2006, aportació del Xúquer a l'aqüífer, 1 hectòmetre cúbic; setembre de 2008, s'invertix la tendència, i és l'aqüífer el que va a aportar al riu 23,46 hectòmetres cúbics.

Per tant, repetisc, tècnicament no estem en una situació de sobreexplotació de l'aqüífer de la Manxa oriental. No obstant, no obstant, senyor del Partit Popular, l'acord del meu grup parlamentari amb allò que proposa el Grup Popular en els punts 1 i 2 de la seua PNL, inclosa l'esmena que afegix les reserves al que en principi eren només assignacions, és total. El nostre acord és total i absolut. I en eixe sentit ens consta que està fent-se l'actual redactat, que la confederació junt a La Generalitat, regants, etcètera, etcètera, estan fent la conformació del nou pla hidrològic de conca.

Senyor Torró, el Partit Popular no té una concepció errònia de l'aigua, no. El Partit Popular quan té problemes trau a passejar la

, i en este moment el Partit Popular té problemes i molt greus, i molt greus. I, per tant, com sempre fa quan té problemes, i més ara que els té molts greus, trau a passejar la

al transvasament de l'Ebre. No és que té. digam, una concepció errònia de l'aigua.

Miren, el pla. el transvasament de l'Ebre no figurava en el programa electoral del Partit Popular. Recorde també, que el Partit Popular presentà una esmena en el Congrés de Diputats perquè el transvasament de l'Ebre s'incloguera, s'incloguera en els pressupostos generals de l'estat per a 2008, i en última instància va retirar eixa esmena, i l'assignació que feia per al transvasament de l'Ebre va fer que se passara al Xúquer-Vinalopó, que, per cert, ja tenia assignació compromesa i assignació feta. A més, Rajoy, en la campanya electoral de 2008, va dir molt clarament, que si guanyava el primer que faria seria executar el pacte de l'aigua d'Aragó, i només després, en 2015, si sobrava aigua de l'Ebre i era compatible amb el cabal ecològic del riu -de l'Ebre- i del seu delta, transvasaria l'aigua sobrant a la Comunitat Valenciana, Múrcia i Almeria.

Pacte de l'aigua d'Aragó, senyors del Partit Popular, 131 actuacions que no estarien acabades fins 2015, comptant que havera començat a fer-se a partir de 2008 en una suposada victòria de Rajoy, que suposarien afegir als 3. 600 hectòmetres cúbics dels quals ja disposa Aragó, d'uns altres 2. 100 hectòmetres cúbics addicionals.

Un pacte de l'aigua d'Aragó al qual també cal afegir els 6. 550 hectòmetres cúbics de reserva estratègica de l'Ebre que imposa l'Estatut d'autonomia d'Aragó a proposta del Partit Popular en Aragó, a proposta del seu partit en Aragó.

A més, senyors del Partit Popular, si vostés estan segurs que després d'executar el pacte de l'aigua d'Aragó van a sobrar 1. 050 hectòmetres cúbics. ¿Per què la proposta de Rajoy no era de començar a executar, si guanyava, a partir de 2008 ja el transvasament de l'Ebre? ¿Per què era esperar-se a vore si hi havien sobrants? Perquè evidentment Rajoy i el Partit Popular sabien que no anaven a haver-hi sobrants.

La Comunitat Valenciana no necessita, senyors del Partit Popular, l'aigua per a després de 2015; la necessita ja, la necessitem ja i la necessitem ara. I ara és quan li està proporcionant l'aigua el Govern d'Espanya a la Comunitat Valenciana en la mesura que vostés permeten, perquè cal recordar que vostés estan entorpint moltes de les actuacions del programa AGUA, com és l'entorpiment de la construcció de dessaladores, Torrevieja, etcètera, etcètera.

De totes formes, en este moment, a través del programa AGUA, ja n'hi han 380 hectòmetres cúbics que han aplegat a la Comunitat Valenciana. És a dir, 30 més, 30 més que en 2015, si hi haveren sobrants, després de fer el pacte de l'aigua de Aragó, aplegarien a la Comunitat Valenciana. Però el transvasament de l'Ebre cal recordar que eren 1. 050 hectòmetres cúbics, però per a la Comunitat Valenciana, Múrcia i Almeria, i ací se quedarien només 350, i en este moment ja n'hi han 380.

I en 2012 n'hi hauran 600 hectòmetres cúbics -repetisc- si vostés no seguixen entorpint l'arribada de l'aigua a la Comunitat Valenciana. Perquè, per què vostés entorpixen l'arribada de l'aigua a la Comunitat Valenciana? Perquè mentres l'aigua que el Govern d'Espanya té prevista fer arribar a la Comunitat Valenciana, a través del programa AGUA, no arribe gràcies al seu entorpiment i als seus entrebancs, vostés tenen argument polític per a -com deia abans- traure la

a passejar cada volta que tenen greus problemes com els que està passant el seu partit en estos moments.

Per tant, senyors del Partit Popular, vostés s'han quedat sense transvasament, però també s'han quedat sense alternativa al transvasament. No tenen alternativa al transvasament.

I he de recordar-los que no només vostés estan posant entrebancs i problemes a la construcció de dessaladores, sinó que vostés, vostés estan incomplint compromisos que tenen, que són de la seua exclusiva competència, a executar en la Comunitat Valenciana, com és la modernització de regadius, que si haveren complint amb els convenis que firmaren en 2001 amb la Unió Sindical d'Usuaris del Xúquer -USUJ- de modernització de la séquia Real, si haveren complit modernitzant els 45 sectors en comptes de 3 que n'han modernitzat, en este moment tindríem 200 hectòmetres cúbics més d'aigua degut a la modernització, i la xifra és del conseller García Antón com a resposta a una compareixença que jo li vaig demanar.

I si vostés haveren acabat el segon pla de sanejament d'aigües de la Comunitat Valenciana el 31 de desembre de 2008, que és quan tenia la data de finalització el segon pla de sanejament, i que encara està molt verd, en este moment no estaríem deixant de reutilitzar 360 hectòmetres cúbics d'aigües depurades, però que no poden ser reutilitzades perquè vostés no han implantat el terciari en eixes depuradores.

El senyor president:

El senyor Betoret Coll:

Moltes gràcies, senyor president.

Vaig a intentar ser ràpid.

En primer lloc, volia dir-li al senyor Torró que és una qüestió d'ambició i d'altura de mires. Mosatros pensem en la solució del problema hídric per a la nostra comunitat d'una manera transversal i global i per això, en la nostra proposta, es parla de no declarar sobreexplotat l'aqüífer de la Manxa, perquè suposaria la cancel·lació immediata del transvasament d'aigües del Xúquer, de transvasar o dur els cabals dels aqüífers del Xúquer a la nostra terra, i tampoc podem renunciar al transvasament de les aigües de l'Ebre, perquè és una cosa de la que estem absolutament convençuts. I no sols no hem renunciat, sinó que tampoc anem a renunciar.

Respecte al que deia la senyora Mollà, que mosatros estàvem d'acord en la proposició no de llei que havien presentat, efectivament, estàvem d'acord substancialment en moltes coses, però hi havia.

Com dic, hi havia matisos importants. Hi havia matisos importantíssims. Un d'ells, que és imprescindible per a la política hídrica, que sí és evident que el Partit Popular la té, que és -com deia- el transvasament, entre altres, el transvasament de l'Ebre.

Eixos matisos importants són que vostés també demanen que es declare sobreexplotat -com ha dit abans- l'aqüífer de la Manxa i que, bé, això mos abocaria a tindre una data de caducitat dels transvasaments o de les transferències dels cabals d'este aqüífer a la Comunitat Valenciana, i que entenem que seria perjudicial per als interessos de la nostra comunitat.

I si vol, parlem de dades de reutilització. Les dades de l'INE diuen que la nostra comunitat és la que més aigua reutilitza, per davant de Catalunya, d'Andalusia, de Castella-la Manxa i d'Aragó. Per tant, de reutilització, ací sabem alguna cosa.

Senyor Signes, evidentment vosté no ha llegit. Si no he entés mal, vosté ha dit que el programa del Partit Popular no parlava del transvasament. Jo li he de recordar que sí parlava del transvasament. Vosté parle de transvasament, de transferència. Diga'l com vulga, però evidentment ha dut sempre la transferència entre conces i concretament entre la conca de l'Ebre i la conca del Xúquer i del Segura.

I, evidentment, mosatros no anem a renunciar. I, de fet, ja li avance que hem registrat una proposició no de llei per a continuar exigint l'execució d'eixe transvasament, que és tan necessari per al normal desenrotllament de la nostra comunitat.

Però com li deia, evidentment, evidentment, això estava en el programa del Partit Popular i va a continuar estant.

Mosatros, de l'Ebre, sempre hem parlat de sobrants, de transvasar sobrants i, per tant, no és cap novetat que continuem parlant del transvasament, d'aquella obra, que sobre en la desembocadura de l'Ebre, i sempre hem parlat que eixe transvasament, en cap cas, va a afectar la sostenibilitat de la conca o, en este cas, de la desembocadura de l'Ebre.

Per tant, si cal parlar d'incompliments d'algú, volguera recordar-li que el pla AGUA de 2004 prometia, a bombo i platerets, més aigua, de més qualitat i a millor preu. No estem veient ni l'aigua ni la qualitat ni el preu.

En qualsevol cas, per parlar d'incompliments, jo li'n diré un que m'afecta molt de prop. En el pla AGUA, -també ho deia el Pla hidrològic nacional i en això estàvem d'acord- es parlava d'una infraestructura important, concretament que s'ubica en el meu poble, en Vilamarxant. Doncs bé, fa dos anys hi havia pressupost i des de fa dos anys no hi ha pressupost ni tan sols per a executar eixa aigua.

Per tant, d'incompliments, d'això sí que mos poden vostés donar lliçons. D'altres coses, ho dubte.

I en relació al tema que si mosatros traguem la

a passejar, no voldria haver de recordar-li que com la situació és aixina, és que sí dóna exemples de traure, no la

, a les

. Són vostés i aixina ho han demostrat estos últims dies per tapar els efectes de la gravíssima crisi econòmica que afecta el nostre país per culpa del desgavell de govern que tenen muntat vostés al govern central.

Moltes gràcies.

El senyor president:

El senyor Torró Gil:

Bé, la veritat és que hi ha poc que replicar, perquè com no s'entra mai al fons de l'assumpte, difícilment podem entrar en un terreny que siga propici per al debat i per a la contrastació d'idees.

Jo em quede, de tot el que ha dit el senyor Betoret ara, amb una qüestió que jo no acabe d'entendre. Perquè vosté diu: «No volem que es declare l'aqüífer de la Manxa sobreexplotat». Però si Les Corts insten el Consell que inste el Govern d'Espanya a revertir la situació de sobreexplotació actual que patix l'aqüífer de la Manxa oriental, no sé això què vol dir.

Vull dir. No, no sé. Supose que ens haurem d'aclarir en alguna qüestió.

El senyor Signes Núñez:

Això tampoc ho he entés jo.

El senyor Torró Gil:

Perquè si està sobreexplotat, està sobreexplotat i si no, no està, i si no, no està.

Jo discrepe, en este cas, en el que ha comentat el senyor Signes perquè el fet que un any hi haja excedents i l'any anterior no en van haver i l'altre tampoc, no sabem què pot passar l'any que ve, perquè no és eixa la forma en què es mesura la sobreexplotació d'un aqüífer, val?

El senyor Signes Núñez:

(Intervé sense micròfon)

No estic d'acord en eixe punt.

El senyor Torró Gil:

Per tant, què fem ací? Està sobreexplotat o no?

Pose'n-se d'acord vostés mateixos en el que plantegen, perquè si no, no s'acaba d'entendre.

I després tornem. Li accepte un poc l'esmena de pla que m'ha fet el senyor Signes, en el sentit eixe de traure la

a passejar, perquè és de veres, és de veres això.

I també és de veres que no és que tinga una concepció errònia de l'aigua -això també li ho admet-, però sí que és cert que transmeten una concepció errònia de l'aigua i això possiblement encara siga més perillós que tindre-la, val? Possiblement encara siga més perillós que tindre-la, perquè si un no la té, és que no sap més. Però si un, el que fa és transmetre-la sabent que el que està dient no és massa correcte, és més perillós perquè està tractant d'enganyar el públic que està escoltant-lo.

Perquè de quins sobrants parlen, de l'Ebre? I és que el tema este del transvasament de l'Ebre és una qüestió incontestable. La quantitat d'informes tècnics i científics que avalen la inviabilitat ambiental, econòmica i hídrica del transvasament de l'Ebre és aclaparadora, és aclaparadora.

I vostés poden fer dos coses: seguir amb aquesta quimera, perquè no és una altra cosa, és una quimera, és a dir, un objectiu inassolible que, a més, el que fa és perjudicar perseguir-lo perquè, en definitiva, està distraguent-nos sobre altres objectius que deurien ser més adequats; o tractar de començar a seure a treballar per a resoldre els problemes de l'aigua.

Mire, no passa res. Poden seguir vostés amb eixa acció impertèrrita de no reconéixer les realitats i de tractar de tapar-se les orelles davant el que és una realitat, i és que l'única solució per als problemes de l'aigua és que ens ajusten a l'aigua de què disposem. Eixa és l'única solució viable i de futur.

Segur que es riurà d'això. Segur que mos dirà que estem fora de lloc. Però no passa res. També fa dos o tres anys que déiem que vindria una crisi molt grossa i no mos feien cas. Ara ha vingut i deurien d'aprendre d'això.

La realitat científica sol ser incontestable. Hi ha molta gent que la nega,

(se sent una veu que diu: «Senyora Mollà. »)

però com deia Copèrnic, «e pur si muove».

El senyor president:

(S'interromp la gravació)

El senyor Betoret Coll:

El senyor president:

(La senyora Mollà Herrera intervé sense micròfon)

La senyora Mollà Herrera:

Anem a vore. Jo pensava que el procediment era qui presentava la proposició no de llei, si volia fer-li rèpliques separades. Però bé, jo faig la meua rèplica aleshores. És això?

El senyor president:

La senyora Mollà Herrera:

Molt bé. Aleshores serà el senyor Betoret qui se volia.

El senyor president:

La senyora Mollà Herrera:

. se volia colar en el debat.

Jo, primer de tot, explicar, explicar. Crec que el diputat Lluís Torró, el que ha volgut explicar quant a l'avís que se feia per part d'aquesta part de l'esquerra que anava a vindre aquesta crisi, és perquè supose que no és desconegut per tots com criticàvem que se recolzara tant l'economia dependent del sector immobiliari i que anava a esclatar esta bombolla. I miren, al final, resulta que el País Valencià veu més agreujada la crisi justament per l'aposta que ha fet el Partit Popular. És únicament i exclusiva la bombolla i l'aposta en l'economia derivada del sector de la construcció.

Però bé, en eixe moment no ens feren cas i avui sembla que tampoc ens faran molt de cas en els arguments que li donem sobre este tema.

Jo, sincerament, ja arribe a la deducció a l'absurd quan se parla ja del transvasament de l'Ebre, arribe a esta deducció i pense: jo no sé si és una prova de foc per a fer-se vàlid en el Partit Popular, afrontar un debat que implique parlar del transvasament de l'Ebre. Jo no sé si tenen el discurset fet, que no el renoven en el temps, perquè ni el renoven, i se'l van passant els uns als altres, de diputats en diputats, que a cada vegada li toca a un, perquè és la prova de foc perquè el senyor Camps, el president del govern valencià, veja que és vàlid un diputat en aquesta cambra.

Perquè, al final, avui li ha tocat al senyor Betoret; demà no sabrem a qui li tocarà; li tocarà a algú, no? Li tocarà a algú, no? Perquè aquí, al que vénen no és a fer política ni a fer mesures reals que després se traslladen a la ciutadania, milloren la seua qualitat de vida. Se queden aquí.

Perquè, quantes vegades hem debatut i votat aquesta qüestió? Quantes? Si tenen majoria absoluta. Les guanyaran totes.

Volem que avancem? Volem que avancem? Parlem d'altres qüestions.

Parlem de l'aigua nostra, dels nostres recursos, de com no s'estan fent polítiques per a reutilitzar, per a depurar, per a que a les canalitzacions no se perda tanta quantitat d'aigua. Per què no parlem d'eixes coses? Quan parlem d'eixes coses, en aquesta cambra, el Partit Popular se queda sense arguments.

I jo dic: renoven vostés el discurs perquè amb aquesta dinàmica de passar-se els uns als altres, al final no avançarem, i venim ací per a traslladar la política al poble valencià, per a millorar la qualitat de vida tant com puguem, i no per a estancar-nos en un bucle sense sortida.

Ja hem votat estes qüestions! Posen-les en marxa, facen el que vulguen. No poden, veritat? No poden. Però no perquè no estiguen governant en el govern central, sinó perquè no és viable. No ho farien tampoc vostés si estigueren governant. No ho farien. Perquè ja, com ha dit el company Lluís Torró, hi ha moltes qüestions en contra d'aquest transvasament que el farien inviable.

Dos raons, dos raons més polítiques, d'aquestes que vostés fan, les maniobres típiques polítiques dels populars, la propaganda barata, buida de contingut, eixa és la que avui ens proposen i desviar l'atenció del desgovern, del desgovern del seu partit, desgovern en moltes qüestions que no mencionaré avui, perquè avui no toca, desgovern també en la política hídrica.

Matisos importants, dia el senyor Betoret. Ja dic, en açò ens hem quedat crec que tots prou contrariats. Situació de sobreexplotació en el punt 1 de la seua proposta, que és el

totalment -ho dic en anglés, perquè clar ara. o en xinés mandarí-,

però ve i diuen que no ens voten declarar la sobreexplotació, situació de sobreexplotació, però no, però no diguem que està sobreexplotat, que no ho diga la Confederació Hidrogràfica del Xúquer. Que ho diguem ací, en esta cambra, però la confederació que no ho diga.

S'ha de ser coherent. Li ho torne a dir: coherència política. I, per favor, avancem, renovem-nos, sortim del bucle que mos tenen immersos el Partit Popular en aquestes Corts.

El senyor president:

(Veus i remors)

El senyor Betoret Coll:

Moltes gràcies, senyor president.

Quan jo parlava de la declaració legal, que no mos pareixia bé la declaració de sobreexplotació, em referia a la declaració legal de sobreexplotació. Evidentment, evidentment, el que sí que ens pareix bé, i per això ho posem en la proposició no de llei, és parlar d'eixa reassignació de recursos, no a l'efecte de totes eixes. , si se me permet l'expressió, punxades en l'aqüífer que no estan regulades, que no són legals, tindre-les controlades i, efectivament, que eixa reassignació es produïsca de fet.

Si anem a. , si ho declarem legalment sobreexplotat, evidentment que ens anem a carregar les transferències hídriques. Per això jo no parlava de la declaració legal de sobreexplotació, sinó d'una declaració de fet de sobreexplotació.

Evidentment no fa falta que li diga que açò no és ninguna prova de foc. Mosatros tenim tots el mateix discurs, tots els diputats del grup. A mosatros no mos en posen ninguna perquè mosatros parlem sempre de la mateixa manera. Mosatros no som els qui discutim amb els companys i se'n va la meitat del grup a un altre lloc. Mosatros hem mantingut el mateix discurs des que s'inicià la legislatura. I ja li avance que l'anem a mantindre fins que s'acabe.

I bé, jo pense que al final no es tracta de desviar ningun tipus d'atenció. Es tracta de ser coherents, es tracta de demanar allò que considerem que és just per a la gent de la nostra terra i per al desenrotllament de la nostra terra. I perquè, evidentment, de manera honesta, creguem que és el que hem de continuar fent, i aixina ho anem a continuar fent.

Lamente que a vosté no li parega. , a vostés en este cas no els parega bé i pensen diferent. Però és una cosa que, evidentment, hem de respectar. I mosatros continuarem en la nostra idea, perquè considerem que és una idea encertada i que pel bé del poble valencià hem de continuar per este camí.

Moltes gràcies.

El senyor president:

Proposició no de llei sobre l'elaboració d'un estudi de les necessitats hídriques de la Comunitat Valenciana, presentada pel Grup Parlamentari Socialista (RE número 29. 631, BOC número 128)

El senyor president:

El senyor Signes Núñez:

Gràcies, president.

El

fa un temps, el 25 de setembre de 2006, a la pregunta de quanta aigua necessita la Comunitat Valenciana, deia: «Necessitem uns 350 hectòmetres cúbics. » I a la pregunta de per a què, responia: «Per a garantir el reg als nostres camps. »

Evidentment, al conseller se li oblidaven els usos de consum humà, així com els terciaris, turisme, indústria, etcètera.

El debat de l'aigua, com hem vist en este punt que acabem en este moment, no acaba. El debat de l'aigua requerix d'un exercici de rigorositat per banda de totes les administracions, tant a l'hora de fixar les necessitats hídriques com de valorar d'una forma el més exacta possible com compensen eixes necessitats les diverses actuacions que en eixa direcció executen les administracions, també La Generalitat.

En eixe sentit és decisiva la quantificació dels recursos hídrics necessaris per abastir les actuacions urbanístiques que el Consell tinga pendents d'aprovar i la lògica detracció d'estos recursos hídrics per a usos primaris en les superfícies reclassificades. Una quantificació que, lògicament, afectaria tant a reclassificacions de sòl destinades a ús residencial, augment de la població, com terciaris, indústria, usos turístics, etcètera.

És absolutament necessari elaborar un estudi actualitzat també de l'estat d'execució, com he dit abans, del segon Pla de sanejament de la Comunitat Valenciana, que hauria d'haver finalitzat, com dia abans, el 31 de desembre de 2008.

Quants hectòmetres cúbics d'aigua sense depurar o depurades i no reutilitzades seguixen perdent-se? Caldria saber-ho. Quants hectòmetres cúbics d'aigua són reutilitzats a dia de hui? I quina és la previsió de finalització d'este segon pla de sanejament? I quants hectòmetres cúbics aniran acumulant-se als que a hores d'ara ja es reutilitzen?

És absolutament necessari saber quin és l'estat actual i quines les previsions de modernització de regadius competència de La Generalitat.

Cal saber quina és la perspectiva temporal de finalització, més en concret del compromís de La Generalitat pres en 2001, com he dit abans, amb la Unió Sindical d'Usuaris del Xúquer per a modernitzar els 45 sectors de la Séquia Real del Xúquer.

Quants hectòmetres cúbics d'estalvi d'aigua s'obtenen dels sectors ja modernitzats? Quants hectòmetres cúbics encara no s'estalvien? I en quant de temps podran estalviar-se els 200 hectòmetres cúbics previstos?

Cal saber quina és la previsió d'estalvi d'aigua producte de les poques, quasi nul·les, campanyes de sensibilització que el Consell ha fet fins ara. O la previsió d'estalvi de les campanyes que pensa fer a curt termini, si és que hi ha alguna prevista.

Cal també saber quanta aigua va a estalviar-se amb les obres de modernització de les canonades d'aigua potable que pensa executar el Consell, si és que pensa executar-ne alguna; perquè ahí sabem que se perd el 30% de l'aigua.

Cal saber si es pensa prohibir el consum sense comptador, que és una promesa de vostés. O si es pensa promoure xarxes dobles per a ús de boca i la resta d'usos, que també és una promesa electoral de vostés. I quin estalvi tindran estes actuacions.

Vostés també s'han compromés a reduir en un 10% el consum d'aigua per cada unitat de PIB agrícola en 2012. I cal saber què s'ha fet i a 2009 eixa reducció en quant se quantifica percentualment i en hectòmetres cúbics d'aigua.

També cal saber, del seu compromís de mantindre l'actual consum d'aigua per cada unitat PIB industrial, cal saber què s'ha fet. I en este moment, diguem, en eixe aspecte quants hectòmetres cúbics s'estan estalviant.

Mantindre i millorar l'eficiència en el consum d'aigua per banda del sector turístic de la comunitat és molt important. I, per tant, cal preguntar-se, vostés també, ¿s'han establert les línies d'ajuda referides a l'ús sostenible de l'aigua al sector hoteler de la comunitat? Si s'ha fet, amb quin compromís de la conselleria? Si s'ha fet, amb quins resultats i quines previsions?

També en el Pla d'infraestructures estratègiques 2004-2010 hi ha infraestructures hidràuliques. Quin aigua està estalviant-se per l'execució d'eixe pla? S'han implantat plans estratègics de riscos obligatoris en els camps de golf de la Comunitat Valenciana, implantant sistemes eficients, horaris de reg, estalviadors de consum, utilització de gespa poc consumidora d'aigua, etcètera? Que vostés també, la conselleria i el conseller s'han compromés a això. Si s'ha fet, amb quins resultats? Quin és l'estalvi que està fent-se de l'aplicació d'eixa mesura?

A data de hui la taxa de consum d'aigua de la Comunitat Valenciana seguix sent de 156 litres per habitant com fa dos anys? Ha augmentat? Ha disminuït? Quines són les previsions?

S'ha elaborat un pla d'aiguamolls, o pensa fer-se, en què es fixen les demandes d'aigua actuals i els escenaris futurs per al manteniment i regeneració dels aiguamolls?

Tampoc s'ha elaborat el Pla d'acció territorial de caràcter sectorial dirigit a protegir els recursos hídrics de la Comunitat Valenciana previstos en la Llei d'ordenació del territori. Quan s'executarà? Quan s'execute, quants hectòmetres cúbics d'aigua estalviarà?

En definitiva -i acabe-, és a dir, donar una resposta actualitzada a totes estes qüestions que jo he plantejat i a moltes altres més que puguen plantejar-se per part de La Generalitat. Jo crec que permetria configurar un escenari de necessitats hídriques de la nostra comunitat, una eina que per al meu grup és imprescindible per donar la solució a eixes necessitats amb la legitimació de poder posar damunt la taula eixe estudi detallat quan nosaltres demanem aigua.

I, per tant, eixa és la proposta que nosaltres presentem. La planificació hidrològica sé que és competència de l'estat, ho sé, abans que m'ho diguen, efectivament. Però el que estic plantejant-los és un estudi de necessitats hídriques en el qual tot el que s'ha dit són competència exclusiva de La Generalitat. Ahí hi ha molts elements que estan per definir.

I, repetisc, és a dir, definir tot eixe escenari, fer un diagnòstic d'eixe escenari, seria molt interessant perquè l'estat poguera d'alguna manera adaptar les seues polítiques d'aigua respecte a la Comunitat Valenciana.

I repetisc, i acabe, això mos donaria molta legitimació a l'hora de demanar aigua, no parle ja de l'Ebre, sinó parle del Tajo-Segura, parle del que siga, posant damunt la taula eixe estudi detallat de competències de La Generalitat que, diguem, planteja d'una forma clara i concisa tot el que s'ha fet, tot el que s'ha estalviat, tot el que està fent-se, tot el que va a estalviar-se en el que està fent-se, i tot el que se farà i tot el que s'estalviarà. Sempre parle d'aigua, respecte al que se farà en un futur.

Res més. Moltes gràcies.

El senyor president:

El senyor Torró Gil:

(inintel·ligible)

Ara, després, confiava que l'explicació que ens feren que ens aclarira o què és el que es pretenia amb esta petició.

La veritat és que compartisc el fons del plantejament de la necessitat de fer un estudi en la profunditat que estava plantejat ací. El que no tinc tan clar, i de fet crec que ens resignem en esta qüestió, és el fet de plantejar això de cara al Ministeri de Medi Ambient. I això per dues raons:

La primera l'ha dit el mateix proposant, i és que és el mateix ministeri qui té les competències de planificació hidrològica i, per tant, és ell qui ha d'analitzar quines són les necessitats i ha de proposar quines són. Seria això.

És important, sobretot, de cara a allò que ha de vore amb la segona qüestió que vull plantejar, i és que si no ho fera així ens trobaríem que les comunitats autònomes, i més en el pla en què estem, aniríem tots a demanar màxims i aleshores el que ocorreria és que es desbaratarien totes les previsions necessàries per a fer eixa planificació hidrològica.

I la segona qüestió és que una cosa és elaborar un estudi de necessitats hídriques amb la idea de tractar de minimitzar al màxim el consum d'aigua. I una altra cosa és fer un estudi de necessitats hídriques amb la idea d'anar a demanar-li aigua al ministeri, amb la qual cosa ja puc assegurar-li que l'estudi que faria la Generalitat valenciana no tindria res a veure amb les necessitats reals d'aigua de la comunitat, sinó el que farien ací és demanar

per a justificar, no el transvasament de l'Ebre, el transvasament d'aigua del mar del Nord

per a poder tindre aigua ací. Perquè eixa és la qüestió.

Aleshores, jo pense que barrejar les dos coses en la mateixa proposició no és adequat en esta qüestió, i més tenint en compte el que dia abans, que el Partit Popular practica una no-política hidràulica l'objectiu de la qual en absolut és tractar de resoldre els problemes que els valencians tenim en relació amb aquest recurs imprescindible per a la vida no sols de les persones, i el que fa és utilitzar l'auia com una arma permanent de confrontació amb altres comunitats i amb el govern central i que alimenta permanentment el victimisme i que servix, evidentment, per a distraure l'atenció d'altres qüestions.

Per tant, pensem que no és adequada la petició tal com es formula, i compartint en el fons la necessitat de fer un estudi actualitzat per a tractar de, realment, estalviar aigua, i el catàleg que ha fet jo crec que és prou complet i realment li s'han escapat molt poquetes coses, i és una bona demostració de les enormes possibilitats que es té d'atendre les necessitats hídriques sense tindre de recórrer a fora per a alçar-les. Lamentablement, deixar-ho això en mans del Partit Popular seria com posar la rabosa a guardar el galliner, ¿no?

El senyor president:

Tiene la palabra la senyora Mollà.

La senyora Mollà Herrera:

Gràcies, senyor president.

Bé, nosaltres, anem a vore, si bé és cert que la reflexió que feia el senyor Torró ens podria fer pensar que sí que és de veres que la proposició no de llei no arriba a ser concreta, la veritat és que nosaltres eixe punt no ens l'havíem plantejat d'eixa manera. Enteníem que, si bé és cert que el ministeri i el Consell discrepen moltes vegades en les necessitats d'aigua, igual que ho fem la resta del món, discrepa del Consell, de les necessitats d'aigua a la nostra comunitat, enteníem que posar açò, que el Partit Socialista, que governa en l'estat, posar açò no era que anava a cedir a qualsevol petició. Ho entenem així.

Voldríem entendre-ho així i, en esta qüestió, votarem a favor, perquè, si bé és cert, el que sí que tenim clar és que, passe el que passe, si se complix la primera qüestió que se planteja a la proposició no de llei, de fer aquest estudi, ací ja no està parlant-se de cap partit, ja no està fent-se cap puntualització sobre si governa u o governa un altre, sobre si millorar certs sectors, sinó simplement per dibuixar el panorama real de la situació

Nosaltres entenem que això és molt fonamental. Quan féiem el discurs que volem solucions reals per a avançar, justament una primera premissa que ha de passar per tal d'avançar és dibuixar el panorama real. En estos discursos en què està immers el Partit Popular de dibuixar la problemàtica de l'aigua per tal de centrar-se en el discurs ja fet del transvasament, etcètera, etcètera, s'està desdibuixant el panorama real. Hui per hui és molt difícil conéixer la realitat exacta de les necessitats d'aigua en el País Valencià, i ja no les necessitats, sinó les coses, els nostres propis recursos, que s'estan malbaratant o perdent a través de les canalitzacions, de la no-reutilització, etcètera, etcètera.

Vull dir, este panorama, a dia d'avui, no està dibuixat per tal d'avançar, per tal de fer polítiques, per tal de millorar la qualitat de vida tant personal de les persones, sinó del terreny també, en el País Valencià necessitem també esta elaboració d'aquest informe.

Ara bé, el

ho mirarem. Nosaltres l'hi recolzem justament per açò, perquè creguem que és una mesura per tal de millorar i avançar i que s'escapa de tota la manipulació partidista. Fent-ho amb coherència, amb ajuda tècnica i no amb manipulacions, ja dic, polítiques, podríem visualitzar el panorama del País Valencià i atendre, justament, les necessitats que ens demana el terreny, el propi terreny i la ciutadania.

Gràcies.

El senyor president:

La senyora Marcos Puig:

El senyor president:

El senyor Signes Núñez:

Gràcies, president.

Bé, comentar en este moment la comissió de la sequera en què, efectivament, el Grup Socialista no va participar, jo crec que és inoportú.

O siga, la comissió de la sequera tots sabem perfectament

els grups que estem ací presents, o almenys d'això tenim la seguretat alguns dels grups que estem presents, que va ser un

que muntà el Partit Popular que només va permetre comparéixer aquells compareixents que anaven a avalar les seues tesis i varen impedir que comparegueren aquells compareixents que proposàvem els grups de l'oposició, que sabien que no anaven a avalar aquelles tesis.

Per tant, la resolució de la comissió de la sequera era, digam, una resolució cantada ja per endavant. És a dir, que abans de començar sabíem què és el que anava a dir la comissió de la sequera, que res té a vore amb el tema que jo he plantejat.

Jo crec, efectivament, que la Generalitat valenciana té una sèrie de possibilitats de fer actuacions que comporten estalvi d'aigua, les he referit, algunes, com a propostes meues, la majoria, com a propostes seues tretes literalment del seu programa electoral, del qual no entenc que vostés, en este moment, reneguen d'ell i vagen a votar-hi en contra, perquè, repetixc, la majoria són propostes del seu programa electoral, i això podran comprovar-ho quan ixquen d'esta comissió.

Per tant, votar en contra d'això, que, fent totes eixes propostes, totes eixes actuacions, tots eixos estudis, d'una forma global, d'alguna manera mos donaria un marc que les competències de La Generalitat en matèria hídrica se complixen en la mesura que se complixen i, per tant, doncs, la situació, digam, de la política hídrica en la qual La Generalitat pot entrar és o seria eixa, doncs, no volen fer-ho.

Doncs, mol bé. És a dir, seguirem discutint si som els campions del món mundial en reutilització d'aigües o estem a la cua, seguirem discutint si som els campions del món mundial en modernització de regadius o estem a la cua. I, per tant, això mos lleva legitimitat, mos lleva legitimitat, i això és cert. És a dir, quan se discutixen estes qüestions, mos lleven legitimitat

Jo he fet la meua intervenció quasi en un xiuxiueig, és a dir. , i com molt bé ja dit la senyora Mireia Mollà, sense anomenar ningun partit, una sèrie de preguntes a l'aire. Bé, doncs, ni aixina, ni aixina. I, la majoria, repetixc, propostes del seu programa electoral.

Bé, jo crec que este tema estaria molt oportú fer-lo, mos donaria molta legitimitat i, d'alguna manera, blanc sobre negre, vostés podrien demostrar que La Generalitat fa tot allò que pot fer respecte a la gestió hídrica. ¿Que no ho volen fer? Doncs, molt bé. És a dir, vostés tenen la majoria en esta comissió, i això el que comportarà, doncs, serà que, evidentment, seguixquen, o seguim els grups de l'oposició, que tenim xifres diferents, tirant-mos en cara mútuament xifres de reutilització, xifres de modernització, etcètera, etcètera.

¿Això és bo o és mal? Bé, és bo o és mal per a nosaltres, però per a la Comunitat Valenciana és mal, és molt mal, i, per tant, la meua proposició, doncs, pretenia un poc avançar en la línia de posar un poc de sensatesa en este debat de l'aigua per a intentar que no se puga anar reproduint el debat que hem tingut en el punt de l'ordre del dia anterior.

I, bé, i res més. És a dir, la resposta és «no», sabia que la resposta anava a ser «no», però que l'obligació del meu grup era plantejar tota esta sèrie de qüestions sensates, a pesar d'estar i de ser i de formar part del programa electoral del Partit Popular. A pesar. , sensates.

Gràcies.

El senyor president:

La senyora Marcos Puig:

El senyor president:

La senyora Marcos Puig:

El senyor president:

La senyora Marcos Puig:

El senyor president:

(S'interromp la gravació)

(Inoïble)

(S'alça la reunió a les 19 hores i 47 minuts)

