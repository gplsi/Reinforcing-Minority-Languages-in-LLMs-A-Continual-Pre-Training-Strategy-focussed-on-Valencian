Comissió de Radiotelevisió Valenciana i de l'Espai Audiovisual realitzada el dia 19 de gener de 2017. Comença la reunió a les 11 hores i 33 minuts. Presideix el diputat senyor Marc Pallarès Piquer. Reunió número 13.

El senyor president:

Obrim la sessió de hui de la comissió.

En funció de l'ordre del dia, el primer punt seria la lectura i aprovació… (Veus) Sí, clar. Primer passar llista, disculpeu.

Senyor secretari.

(El secretari passa llista per tal de comprovar si hi ha quòrum)

El senyor secretari:

El senyor president:

Moltes gràcies, senyor secretari.

Ara sí, el primer punt de l'ordre del dia seria la lectura i aprovació, si escau, de l'acta de la reunió anterior. Jo he fet una lectura ràpida i sí que veig que en el penúltim paràgraf igual es podria incloure allò que els va dir la presidència a l'acabar la sessió, que es va fer explícit que hi hauria dos comissions. I jo crec que es podria fer explícit això perquè va ser de la manera en la qual se va acabar la comissió. (Veus) Sí, senyor Bellver.

El senyor Bellver Casaña:

És clar, mosatros aixina no. Si n'hi haguera de revisar el que… el vídeo, caldria vore'l. Però mosatros no recordem que això fóra aixina. I de fet, el que se va plantejar, i és el que els serveis de la cambra, els servicis de la cambra han passat als grups parlamentaris, és que s'obria un termini per a la presentació de propostes, però no es va ni…, a pesar que ho dia l'ordre del dia. És cert que l'ordre del dia, el punt de l'ordre del dia parlava d'establir el procediment de tramitació i establir el calendari, però la veritat és que la comissió va acabar i ni es va aprovar el procediment d'aprovació d'este document ni es aprovar el calendari parlamentari.

El senyor president:

Jo considere que sí. Jo considere que sí, perquè, efectivament, es va dir que en la primera comissió, que és esta…, perdó, es va dir que s'obria un termini, que s'acabava el 10, per a fer propostes. El diccionari diu: «Proposar: exposar, manifestar o posar a la consideració algun fet. » Es va obrir un termini i cadascú va proposar com va voler. Va haver un grup parlamentari que va proposar un text alternatiu, ha hagut un grup parlamentari que ha proposat un text basat en el text que hi havia, però també és semi alternatiu. I ha hagut uns grups parlamentaris que han proposat unes puntualitzacions. El problema és quan fem l'analogia entre puntualització, esmena…, entraríem ja en un debat quasi d'una facultat de filologia. (Veus) Però el que es va dir, es va dir i està claríssim en el vídeo. I, per tant, jo demane que forme part de l'acta.

El senyor Bellver Casaña:

Senyor president, a mi me pareix molt bé que vosté, com a president, demane que conste en l'acta. (Veus) És clar, ho serà amb l'oposició d'este grup parlamentari. I en qualsevol cas, si tinguérem el Diari de Sessions es podria vore què és el que es va dir i què és el que no es va dir. (Veus)

Però, en qualsevol cas, una cosa és -en moltes interpretacions que vosté com a president vullga fer-, una cosa és la presentació de propostes de contracte marc, que és el que es va plantejar i el que vàrem rebre…, de mandat marc, que és el que vàrem rebre els grups parlamentaris, i una altra cosa és presentar esmenes. Eixe termini no es va acordar, no es va aprovar ningun termini de presentació d'esmenes. I de fet, no n'hi havia ningun document sobre el qual presentar esmenes. Difícilment es podria obrir un termini de presentació d'esmenes si no n'hi ha un document aprovat per esta cambra.

El que jo vaig parlar en tots els representats dels grups parlamentaris, i entenc que tenim un acord, no sé si ara ha canviat…, però el que vàrem dir és que hui el anem a fer és, en un debat parlamentari en la comissió de radiotelevisió valenciana, aprovar un document i sobre eixe document és on s'obrirà un termini per a la presentació d'esmenes.

Jo recorde que en el debat que tinguérem en la Junta de Portaveus el que es va acordar és que el document que havia emés…, bé, que havia copiat la subcomissió de la Corporació Valenciana de Mitjans de Comunicació, era un mer document de treball, com podien haver hagut milers.

Per tant, en ningun moment eixe document el pot prendre les Corts Valencianes com a un document al qual esmenar.

Jo entenc que no només n'hi ha una proposta de mandat marc presentada en temps i forma, que és la del Partit Popular, sinó que també n'hi ha una presentada pel Grup Parlamentari Podemos. (Veus) Jo pense, i aixina ho vaig dir en la reunió que tinguérem els portaveus, que el que hui tenim de debatre en esta comissió són exclusivament eixos dos documents: el document que va presentar el Grup Parlamentari Podemos i el document que ha presentat el Grup Parlamentari Popular, perquè són les dos úniques propostes de mandat marc que s'han presentat. I, per tant, les esmenes tindran de presentar-se una vegada s'obriga eixe termini.

Per tant, senyor president, si vosté, com a president, no sé si pot imposar el que conste en acta alguna cosa o no, jo el que demanaria al lletrat d'esta comissió és que confirme, efectivament, amb el Diari de Sessions, si el que vosté està diguent és aixina o no.

Res més i moltes gràcies.

El senyor president:

Diferents coses. La primera, senyor Bellver, estem parlant de diferents coses i totes elles articulables i integrables. Jo no estic…, jo el que estava fent era justificar el perquè de l'ordre del dia. Això és el que jo estava fent, que no es contradiu amb el que vosté està dient, si hi ha un acord, que me consta, per a fer la sessió de hui, com vosté està dient. ¿D'acord? Això en primer lloc.

En segon lloc, jo no vull imposar res. Jo només dic que jo considere que ha d'aparéixer en l'acta el que jo vaig dir quan es va tancar l'altra comissió i ningú va oposar res sobre això. Això és el que jo estic dient, no estic dient d'imposar res. Si hi ha algú que està en contra, ho manifesta i que es faça explícit. I si hi ha més grups que estan en contra que a favor, no apareix i ja està. Així de senzill.

I pel que fa a la primera qüestió, ja li he dit que jo crec que són dues qüestions diferents i integrables. Però etimològicament ja he dit el que significa proposar i que un grup o dos, en este cas, tres, hagen presentat unes matisacions, diguem-li esmenes en el llenguatge jurídic, a un text això també és una proposta. Això és el que jo estic dient. Lingüísticament, lingüísticament, això és així. Jo no he dit res més que això. ¿D'acord? Me consta que hi ha un acord, seguirem l'ordre del dia, però si decau, que algú retira… Me consta que hi ha un acord i me pareix molt correcta la postura i endavant.

El senyor Bellver Casaña:

Jo l'únic que volia dir és que en l'acta que hui es passa ací es diu clarament que el que s'acorda és la apertura del plazo de presentación de propuestas. Açò és el que diu l'acta que vostés mos han passat i això és el que mosatros entenem que va passar.

Per tant, li torne a dir, jo m'opose que s'incorpore a l'acta directament això que vosté està plantejant, excepte que se faça la comprovació en el Diari de Sessions.

El senyor president:

Bé, deixarem l'acta pendent i farem la comprovació. Si jo l'únic que dic és afegir… l'únic que dic és que cal afegir que el president de la comissió va dir que es farien dues comissions parlamentàries. És l'únic que estic dient, afegir això. Que conste en l'acta de hui que esperarem a tindre el Diari de Sessions. Només dic això, que cal afegir això. És fàcilment comprovable, jo ho he comprovat que ho vaig dir. Ja està, no n'hi ha més.

Propostes presentades pels grups parlamentaris del mandat marc de la Corporació Valenciana de Mitjans de Comunicació. Debat i votació

El senyor president:

Per tant, en esta…, diguérem en esta…, tenint en compte està circumstància, passaríem al punt dos… (Veus) ¿Vol la paraula? Té la paraula, senyor Montiel.

El senyor Montiel Márquez:

Jo m'he repassat dos vegades la gravació. I, per tant, crec que és ben fàcil, perquè al final… A més, jo recorde…, jo vaig plantejar que el document presentat per la corporació funcionava com a una mena de perxa en què cadascú podia o presentar un text alternatiu, o presentar modificacions d'un paràgraf o el que fóra, cadascú el que volguera, perquè, efectivament, no estàvem davant d'un text normatiu. I, per tant, tècnicament no es podia parlar d'esmenes. Per tant, utilitzàrem ahí sinònims per a evitar la paraula esmena. Per això crec… imagine que s'ha fet la idea esta de la proposta en l'acta.

Per tant, jo, en fi, crec que la polèmica és innecessària. Es visualitzar la gravació i entendre… Jo crec que no és… No estan dient coses vostés diferents, eh? O siga, que és perfectament compatible.

El senyor president:

Molt bé. Gràcies.

El senyor Bellver Casaña:

Sí, senyor president.

Simplement dir, efectivament, pense que no estem dient… si se manté l'acord a què arribàrem els portaveus, va aprovar-se un document, va haver un termini de presentació d'esmenes. I, per tant, mosatros entenem que eixa és la via que cal seguir.

El senyor president:

(Veus) Diga, senyor Ferri.

El senyor Ferri Fayos:

Jo només dir que després d'escoltar a les tres persones que heu estat parlant fins ara, estic d'acord amb les tres.

Moltes gràcies. (Rialles)

Propostes presentades pels grups parlamentaris del mandat marc de la Corporació Valenciana de Mitjans de Comunicació. Debat i votació

El senyor president:

Molt bé. Moltes gràcies, senyor Ferri.

Donem pas al segon punt de l'ordre del dia: debat i votació de les propostes presentades pels grups parlamentaris del mandat marc de la Corporació Valenciana de Mitjans de Comunicació.

Per tant, donem la paraula al Grup Parlamentari Popular per tal de defensar la seua proposta durant deu minuts.

El senyor Bellver Casaña:

Abans que mamprenga a comptar el temps, senyor president, entenc que també el que vàrem acordar ahir respecte als temps és el que va a regir. Anem a intervindre deu minuts el Grup Parlamentari Popular i Podem, tindrem cinc minuts de rèplica el Grup Parlamentari Popular i Podem i després n'hi haurà una fixació de posició per part dels altres grups parlamentaris. ¿Es aixina?

El senyor president:

Correcte. Disculpe. No ho he dit, no ho he explicat. És eixe l'acord.

El senyor Bellver Casaña:

Moltes gràcies, senyor president.

Senyories, hui vinc a defendre una proposta de mandat marc, una proposta de mandat marc elaborada pel Grup Parlamentari Popular, que té com a objectiu fonamental compatibilitzar la rendibilitat social i la viabilitat econòmica de la radiotelevisió valenciana, un element vertebrador de la diversitat territorial de la nostra terra que valga per a promocionar la llengua valenciana com a idioma propi de tots els valencians; que establisca un funcionament plural, transparent, independent i accessible; que valga per a fomentar el plurilingüisme en la nostra comunitat i no només perquè es coneguen altres idiomes estrangers, sinó també per a potenciar el seu ús i que valga per a recolzar el que és el sector audiovisual valencià. I ho fem establint un compromís d'adquisició i emissió de continguts audiovisuals en la nostra radiotelevisió valenciana.

Volem també promoure i difondre els valors històrics, culturals, educatius i lingüístics de la…, vaja, de la terra valenciana, defendre també, com no pot ser d'altra forma, els valors constitucionals i estatutaris i contribuir a promocionar el que és la societat de la informació i la nostra participació en l'R+D+I.

I a més, entenem que la futura radiotelevisió valenciana té de ser un element clar de defensa dels que són els interessos polítics i econòmics de la Comunitat Valenciana i no contribuir a l'enfrontament entre valencians.

Vostés saben, perquè jo ho vaig plantejar en l'anterior comissió, que vaig criticar eixa proposta de document marc que havia sigut elaborada per la Corporació Valenciana de Mitjans de Comunicació, bé, millor dir, per una subcomissió d'eixa corporació. I ho vaig fer perquè diguí que ho criticava i no em pareix bé ni en els fons ni en la forma. En la forma perquè no tenia ningun sentit que l'òrgan que té de ser controlat siga qui marque i dicte les normes de control. No tenia absolutament ningun sentit en la forma, per tant, però tampoc tenia ningun sentit en el fons.

Com saben, hui ix publicat en un mitjà de comunicació, en Las Provincias, on…, vaja, han calculat fins les lletres, paraules, el nombre de paraules que són idèntiques. Vaig criticar, vaig criticar que una subcomissió creada en el sí d'eixa corporació, una subcomissió creada per tres representants, si no recorde mal, el representant del Grup Parlamentari Compromís, el representant del Grup Parlamentari Podemos-Podem i el representant de Ciutadans, si no estic mal informat, tres professors universitaris… I el que jo vaig criticar d'eixe document és el fet que després de fer tot el paripé de la constitución de la subcomisión para la redacción de este nuevo documento o de este documento de mandato marco, al final eixos tres professors universitaris el que s'han limitat és a calcar, a copiar estrictament el que diu, lletra per lletra, coma per coma, el que diu el mandat marc català. I estan en el seu dret.

¡Home! , el que jo critique és que no només ho hagen copiat, sinó que és a més hagen amagat als valencians el fet que ho havien copiat. Perquè l'única originalitat que té eixe document que se presenta per part de la Corporació Valenciana de Mitjans de Comunicació, a través d'eixa subcomissió, l'única originalitat és per a parlar de la unitat de la llengua, de l'àmbit lingüístic, dels seus imaginaris Països Catalans.

I, curiosament, el mandat marc català no diu res d'això, no parla de… ni de l'àmbit lingüístic, ni dels Països Catalans. Els catalans quan redacten el seu mandat marc tenen una visió molt més ampla. I quan vostés parlen dels Països Catalans, ells parlen de la internacionalització de la seua llengua, cosa que em pareix… cosa que em pareix genial.

Però no m'agradaria que se confonga la meua crítica al treball que han fet els membres d'eixa subcomissió. Jo critique el fet que hagen copiat i que, a més, vergonyosament, hagen intentat amagar-li-ho a tots els valencians.

Però, miren, el document que presenta la Corporació Valenciana de Mitjans de Comunicació és la llum. El document que vostés han presentat ara, a través del Grup Parlamentari Podemos, és l'obscuritat. I m'explique.

El document que presenta la Corporació Valenciana de Mitjans de Comunicació, llevat que és una còpia, com ja he dit en reiterades ocasions, cal reconéixer que és un document coherent i valent, perquè al cap i a la fi els redactors d'eixe document diuen el que pensen i el que volen per a la futura radiotelevisió valenciana, ho diuen clarament. Jo no estic en absolut d'acord amb el que diuen, però ho diuen clarament i són valents.

El que vostés presenten, el document que ha presentat el Grup Parlamentari Podemos, és tot el contrari, és l'obscuritat. En eixe document vostés el que fan és intentar enganyar, intentar amagar als valencians el que realment vostés pensen. Perquè vostés pensen el que diu el document que ha redactat la Corporació Valenciana de Mitjans de Comunicació, bé, que ha copiat la comissió. , la subcomissió de la corporació.

Vostés l'únic que van a fer. l'únic que han fet és intentar amagar, intentar enganyar, dissimular, bé, quan parlaven de Països Catalans, ara anem a parlar, si no recorde mal, el que posa en el seu document, ara anem a parlar de comunitat…

El senyor president:

Senyor Bellver, una cosa, està parlant vosté de la proposta d'un altre grup, en lloc de la de la seua, segons estic entenent.

El senyor Bellver Casaña:

Sí, sí. Fins ara he parlat de la meua, he dit tot el que està aportant la meua i ara estic plantejant-li… (Veus)

Senyor president, m'agradaria que si vosté té a ve deixar-me acabar entendrà perquè estic fent la referència.

El senyor president:

Sí, però jo també puc tindre a bé, segons el r5eglament, recordar-li que vosté ha de parlar d'allò seu, de la seua proposta.

El senyor Bellver Casaña:

El senyor president:

Ha sigut un malentés, pensava que hi havien dos torns. Disculpe.

El senyor Bellver Casaña:

Molt bé. Li ho agraïsc, senyor president.

Com li deia, el document de la corporació, llevat que és una còpia, és un document valent, perquè diuen el que vostés pensen i volen per a la Comunitat Valenciana, bé, per als seus Països Catalans i per a la futura radiotelevisió valenciana. I vostés el que van a fer amb este document i el que van a seguir fent amb les esmenes, si és que finalment acaba aprovat el seu document, és enganyar, amagar, ocultar als valencians el que vostés realment pensen.

Miren, jo els vaig a fer una proposta i els vaig a demanar que vegen el document que presenta el Grup Parlamentari Popular, que vegen la proposta de mandat marc que presenta el Grup Parlamentari Popular, una proposta per cert íntegrament valenciana, no és un document copiat del mandat marc català sinó que per a la redacció d'este document hem utilitzat com a base el que és, per una banda la Llei 6/2017, aprovada per estes Corts, i el que és la llei valenciana que es va aprovar en 2012 també en estes Corts.

Per tant, mosatros estem utilitzant com a base legislació purament valenciana. Vostés estan utilitzant un document que ha fet arribar la corporació valenciana, que, com els deia, és una còpia literal del català. Però els dia: els demane que vegen este document que presenta el Grup Parlamentari Popular, que ha utilitzat com a base legislació purament valenciana, el que ho consideren com a una oportunitat; que tornen el document elaborat per la subcomissió de la Corporació Valenciana de Mitjans de Comunicació; que se'ls tornen agraint-los els servicis prestats i el treball que han fet i que hui, en esta comissió, aproven el nostre document, aproven el document que ha presentat el Grup Parlamentari Popular.

I que, a partir d'ahí, presenten totes les esmenes que vostés entenguen que han de presentar. Els ho dic sincerament, els dic el que pense. Crec que seria la millor oportunitat per a desfer l'empastre de tramitació que han estat portant al llarg dels últims temps. Els dic que és una oportunitat, una gran oportunitat.

I miren -i amb això ja acabe, senyor president-, en la proposta, que és l'única que jo he valorat, en la proposta que presenta el Grup Parlamentari Podemos-Podem -jo ja li ho he dit, açò que vaig a dir-li ja li ho he dit al seu portaveu-, hi ha qüestions que no hi ha per on agarrar-les. De fet, la primera vegada que li les vaig plantejar al senyor portaveu no va saber molt bé explicar.

Mire, en eixe document. , no ja el document que presenta la Corporació Valenciana de Mitjans de Comunicació, el document que presenta el Grup Parlamentari Podemos-Podem continua parlant de qüestions que des del nostre punt de vista no tenen sentit, amb independència que és pràcticament una còpia del català, però continua parlant de la diversitat local i comarcal.

I jo em pregunte: ¿per què es fumen vostés un puro amb la realitat provincial de la Comunitat Valenciana, que està arreplegada tant en la Constitució com en l'Estatut d'autonomia? ¿Per què fan desaparéixer vostés les províncies? Jo els ho dic: fan desaparéixer les províncies, perquè com qui ha redactat este document és català estan pensant en la seua mentalitat i estan pensant en els seus problemes polítics. I vostés els problemes polítics que comporta esta redacció els han dut ací a la cambra valenciana, però no té absolutament ningun sentit.

Mosatros en la nostra proposta parlem de la capacitat crítica, que una de les funcions que ha de tindre la nostra radiotelevisió és fomentar la capacitat crítica dels valencians. Ho fiquem en la nostra redacció, en la nostra redacció està. Però en la redacció catalana, que vostés fan seua, diuen: «potenciar la capacitat crítica», que està molt bé, però diuen: «davant de tota mena de béns simbòlics. I jo els vaig preguntar: ¿me volen dir que significa això de tota mena de béns simbòlics? I no m'ho varen saber explicar. Clar, no m'ho varen saber explicar, perquè vostés no ho han redactat, vostés s'han limitat a copiar. Tant és aixina, tant és aixina que han copiat, que s'han oblidat en algun punt fins de substituir els òrgans de govern valencians.

Jo recorde que el màxim òrgan de govern executiu valencià és el Consell, però, no obstant això, amb esta redacció a vostés se'ls ha passat, se'ls ha passat tant als redactors de la corporació com als redactors, en este cas, de la proposta en seu parlamentària, i en lloc de parlar del Consell parlen del govern…

El senyor president:

Senyor Bellver, dos minuts.

El senyor Bellver Casaña:

Per tant, -senyor president, amb açò ja acabe la meua primera intervenció-, sincerament els demanaria que recolzaren la proposta del Grup Parlamentari Popular, una proposta que com els deia és cent per cent valenciana, està basada en legislació valenciana aprovada en estes Corts. I que a partir d'ahí, facen vostés totes les esmenes que entenguen necessàries. Des del Grup Parlamentari Popular ja els avance que estaríem absolutament oberts a arribar a acords en totes i cadascuna de les esmenes que presentaren.

Res més i moltes gràcies.

El senyor president:

Moltes gràcies, senyor Bellver.

Ara seria el torn també de deu minuts del Grup Parlamentari Podemos. Té la paraula Antonio Montiel.

El senyor Montiel Márquez:

Gràcies, president.

La nostra intervenció està orientada a defensar el document que hem presentat com a proposta alternativa per al mandat marc que correspon aprovar a les Corts Valencianes.

De tota manera, sí que cal fer. , jo crec que no cal allargar-se massa, però sí que cal fer una observació respecte del fet que a tots o, almenys, alguns els va sorprendre que la corporació de mitjans ens fera arribar un text i que entrara pel registre. I eixe text va entrar un dia 5, un dilluns en vespra del pont de la Immaculada i tal. I, clar, no va aplegar a ser tractat en la Mesa de Les Corts fins el dia 13 de desembre i, finalment, en la comissió de 27 de desembre.

Nosaltres hem intentat fer. , utilitzant com a perxa eixe text, fer una sèrie de millores, unes millores que jo crec que són prou significatives.

En primer lloc, nosaltres hem fet un document en què hem intentat adequar eixe text que va presentar la comissió, la corporació, perdó. Primer, hem pensat que era un text excessivament extens en el seu preàmbul, però sobretot el que hem volgut és millorar les obligacions en matèria de servei públic. És especialment important resoldre amb tota claredat l'orientació de servei públic de la radiotelevisió valenciana, els deures de la futura radiotelevisió valenciana en la societat valenciana i també hem tingut especial interés en la protecció d'una sèrie de. , d'un segment de la població com és la infància i la joventut, que és perfectament vulnerable o més vulnerable, més manipulable des dels mitjans de la comunicació audiovisual.

També hem volgut incorporar una reflexió molt més atrevida en matèria de garantir la igualtat de tracte i d'oportunitats entre homes i dones. I, per tant, l'intentar que el llenguatge, els continguts i fins i tot la posada en escena dels productes audiovisuals i també de la publicitat fugen de la cultura masclista i treballen per a construir una cultura d'integració i una cultura d'igualtat. I també la idea de ficar en valor la col·laboració entre la radiotelevisió valenciana, la futura radiotelevisió i el observatori de publicitat no sexista de la Generalitat valenciana.

També hem destacat. , hem incorporat un recolzament a la col·laboració en matèria de difusió cultural entre diferents comunitats autònomes. I també la idea de la implicació de la radiotelevisió valenciana en el desenvolupament de les eines tecnològiques de la societat de la informació. I, per tant, l'existència d'un percentatge anual fix i reservat a innovació, investigació i desenvolupament del servei públic perquè la radiotelevisió valenciana siga realment un element. , també un motor econòmic i no sols un motor cultural sinó també un motor en matèria d'innovació i d'investigació i desenvolupament.

Per tant, també, en eixe sentit, hem recolzat, jo crec que amb la col·laboració de persones vinculades al món de la discapacitat, l'accés universal als continguts audiovisuals. Crec que hem millorat el text en eixe sentit per a ficar les eines tecnològiques adequades perquè l'accés als mitjans. als continguts audiovisuals es puguen produir per part de tota la ciutadania amb independència del lloc de residència i de les seues circumstàncies personals.

També hem volgut descartar, com deia, tot tipus de contingut sexista o que fomenten la discriminació de gènere o altres estereotips que creen homofòbia o altres valors que perjudiquen la convivència i la llibertat d'opcions tant des del punt de vista sexual com també des de qualsevol altre punt de vista.

Hem incorporat el criteri de la responsabilitat social corporativa, que pensàvem que era necessari. I, en eixe sentit, plantegem la necessitat de la creació d'un codi deontològic que servirà com a guia de bones pràctiques.

I també hem establert jo crec que uns mecanismes de control. , hem reforçat els mecanismes de control d'estes Corts respecte de la Corporació Valenciana de Mitjans de Comunicació. De fet, parlem d'un informe anual en què la corporació determine el ritme d'execució del contracte programa i del mandat marc.

I després també plantegem la necessitat d'una compareixença obligatòria, almenys una a l'any, del president del consell rector perquè aquesta comissió parlamentària puga dur a terme les seues tasques reservades en la llei de creació del servei públic de radiotelevisió.

Pensem que aprofitant, aprofitant en bona mida el document que de manera -ja dic, torne a dir-, sorprenent ens va presentar la corporació, hem fet un treball que pot. , que millora, però que encara pot ser millorat. És a dir, jo pense que deuríem de votar aquest document i en aquest document en la mà obrir un termini perquè els grups puguen formular esmenes -ara sí- a un document aprovat per la comissió i puguem tindre una nova reunió de la comissió en la que ja intentem apropar al màxim les posicions.

La nostra intenció és que hi haja finalment un acord ampli perquè aquesta comissió puga presentar-li al Ple de Les Corts un document únic, un document de consens. Nosaltres volem contribuir a construir eixe consens. I, per tant, oferim que, per la nostra banda, que si este document, la nostra proposta, la proposta de Podem, s'aprova, se puguen fer quantes reunions siguen necessàries per a apropar posicions i per a, finalment, incorporar les esmenes de millora que els grups vullguen aportar.

Dit això, i sense perjuí de la nostra voluntat de diàleg i de consens, no puc menys que fer dos reflexions addicionals. I vull recordar el que ha sigut la història d'aquestos elements del mandat marc i dels contractes programes en la història recent de la Radiotelevisió Valenciana.

I jo vull recordar tres coses: Una, aquella llei es va aprovar en solitari pel Partit Popular, després de rebutjar més de 200 esmenes dels grups que, en eixe moment, estaven en l'oposició.

En segon lloc, eixa llei va colar, de tapadillo, mitjançant una disposició addicional primera, un mandat marc a radiotelevisió valenciana que va tindre el mateix respecte a les esmenes de l'oposició que tenia el cos de la llei, és a dir, cap. Eixa llei va permetre tot el contrari que deia, i era que permetia la privatització de segments sencers de la franja horària, inclosos els informatius. I, per tant, no era una llei de defensa al servei públic, sinó que era una llei de privatització d'un servei públic.

I, en tercer lloc, eixa llei, eixe debat parlamentari de 2012, es va fer en un context que és el context de la presentació del primer ERO de Radiotelevisió Valenciana que suposava despatxar 1. 269 treballadors, dos terços de la plantilla d'eixe moment.

Però és més, eixa llei, juntament al mandat marc que es va aprovar pel ple del Consell el 5 de juliol de 2013, el contracte programa que el desenvolupava el mandat marc, que es va aprovar el 5 de juliol de 2013, mai se van ficar en pràctica perquè el Partit Popular, quan va obtindre una sentència contrària a eixe primer ERO, el que va fer és tancar Radiotelevisió Valenciana contra el criteri de tota la societat, com demostra la campanya de la iniciativa legislativa popular per a la reobertura, per a la recuperació del servei públic de radiotelevisió, que va rebre pràcticament cent mil signatures.

Per tant, jo crec que és poc seriós vindre ara a alçar la bandera d'aquella llei, una llei de privatització que es produïx sense consens, en un marc de rebuig de totes les propostes de l'oposició i en un marc marcat pel primer ERO de radiotelevisió.

Jo -torne a dir- invite els grups a millorar conjuntament la nostra proposta. Crec que podem. , i deuríem aplegar a acords. Crec que la radiotelevisió valenciana és un objectiu de tots els valencians, però volem una radiotelevisió valenciana en què no n'hi hagen mentires, i volem una radiotelevisió valenciana en què no n'hi haja manipulació política i volem una radiotelevisió valenciana pública i, per tant, al servei de tots i de totes.

Moltes gràcies.

El senyor president:

Gràcies, senyor Montiel.

Passaríem ara a la fixació de posició i després. (Algú diu: «No. No, ahora cinco minutos. ». Una diputada diu: «Réplicas entre ellos») ¡Ah! , rèplica. Perdó.

El senyor Bellver Casaña:

Moltes gràcies, senyor president.

Mire, si parlem de poca serietat, si vostés volen que parlem de poca serietat i que no parlem del mandat marc, doncs, home! , no és que em parega bé, però anem a fer-ho.

Mire, no poden parlar de poca serietat aquells que, quan s'estava tramitant un ERO, estigueren oposant-se frontalment a ell i hui l'estan defensant davant dels tribunals. No poden parlar de poca serietat aquells que en les Corts Valencianes parlaven que «quan mosatros governem, paralitzarem la liquidació i reobrirem la televisió valenciana», i quan han arribat al govern, doncs, han fet el que mos tenen acostumats, enganyar tots els valencians, no només els extreballadors, sinó tots els valencians, perquè ni han paralitzat la liquidació ni han reobert l'antiga Radiotelevisió Valenciana.

Per tant, mire, si vol que parlem de poca serietat, podem fer-ho i crec que, sincerament, vostés no estan en condicions de dur eixe debat ací.

Mire, totes les referències que ha fet el senyor Montiel respecte a què és el seu document, està arreplegat en el document que hem presentat. Totes les referències que han fet al sector audiovisual, totes les referències que han fet a la defensa de la infància i la joventut, totes les referències que han fet a la discriminació de gènere, totes les referències que han fet al plantejat pel col·lectius relacionats en la diversitat. Totes les referències que el senyor. , totes i cada una de les referències que el senyor Montiel ha fet estan arreplegades en el document que ha presentat el Partit Popular.

I diu: «No, pero ustedes en aquella ley lo que querían era la privatización». Jo li demane al senyor Montiel que em diga, en la redacció que jo he presentat de mandat marc, on parla de la privatització de la radiotelevisió valenciana. Ja li ho avance, no està en ningun lloc, però, si estiguera, eixa esmena l'acceptaríem i ho corregiríem immediatament. Però, li torne a dir, no està en ningun lloc.

Però, de tot el que ha dit el senyor Montiel, n'hi han qüestions que no arreplega el document presentat pel Grup Parlamentari Podemos i que sí que arreplega el presentat pel Grup Parlamentari Popular, i és el que fa menció a totes aquelles qüestions de transparència i proximitat en la informació. No ho diu el document presentat pel Grup Parlamentari Podemos-Podem i sí ho diu el presentat pel Grup Parlamentari Popular.

I, a més, mosatros plantegem, respecte a la rendició de comptes, rendir comptes davant dels ciutadans, però fer-ho també davant dels treballadors. I, a més, que n'hi haja una subcomissió parlamentària que s'encarregue anualment de fer una anàlisi de quin és el compliment del mandat marc que finalment s'aprove en estes Corts.

I, clar, és que em fa molta gràcia l'ús interessat que es fa de les qüestions. Me fica ací i me parla que jo faig referència a la llei de 2012, que va aprovar el Partit Popular -li torne a dir-, una llei que va ser aprovada en seu parlamentària, que va tindre la discussió en seu parlamentària. Però no diu que una part important del document presentat pel Grup Parlamentari Popular també arreplega allò dit per la Llei 6/2016, que va ser aprovada per estes Corts amb el vot favorable del grup a què pertany el senyor Montiel.

¡Home! , però, curiosament, quan parla de. , ¡home! , inhabilita la possibilitat que el Grup Parlamentari Popular utilitze la llei de 2012 perquè no va acceptar esmenes, jo li diria: ¿sap quantes esmenes va acceptar el parlament català quan va debatre el mandat marc que vostés agarren com a referent? Ninguna, ni una sola de les esmenes que va presentar el Partit Popular en el parlament català va ser acceptada. Per tant, si és inhabilitant per a la llei valenciana, deuria ser-ho per al mandat marc català.

Miren, jo els he fet un oferiment perquè, sincerament, pense que van vostés a perdre una oportunitat de corregir el que han fet mal fins ara, que ha sigut molt. I de veres, ho vaig també en la presentació de la nostra iniciativa, pense que la iniciativa presentada pel Grup Parlamentari Popular està molt més elaborada i entra més en profunditat a plantejar totes i cada una de les qüestions que estem debatent.

I mal mamprén. , mal mamprenen vostés el que és el futur de la radiotelevisió valenciana si obvien el que són els plantejaments del primer grup parlamentari de les Corts Valencianes. Mal mamprén, senyor Montiel, una corporació, si la forma que tenen d'aprovar este mandat marc és esta. Mal mamprenen si tots els grups parlamentaris, llevat del Grup Parlamentari Popular, entenen que el document català, doncs, és l'ideal. Mal mamprenen els grups que diuen defendre allò que és valencià i, al final, en aras al consenso, donen el vistiplau perquè es parle de la unitat de la llengua i dels països catalans; mal principi tenim. Mal mamprén la corporació, senyor Montiel, si no té tan sols aprovat un pressupost per a l'any 2012.

Per tant, torne a plantejar, per part del Grup Parlamentari Popular, l'oferiment. Utilitzen el document del grup parlamentari com a base, un document íntegrament valencià. Esmenen, presenten totes les esmenes que entenguen que han de presentar per a corregir eixe document. I ja els avance, com ho he fet abans, que la postura i el plantejament davant d'eixes esmenes, per part del Grup Parlamentari Popular, serà absolutament receptiva.

Res més i moltes gràcies.

El senyor president:

Moltes gràcies, senyor Bellver.

¿Vol rèplica?

El senyor Montiel Márquez:

El senyor president:

¿Demana rèplica?

El senyor Montiel Márquez:

Sí, per favor.

El senyor president:

Per tant, és el torn del senyor Montiel.

El senyor Montiel Márquez:

Gràcies.

Bé, senyor Bellver, ja li he dit a vosté que estem disposats a treballar per a millorar el document. I, per tant, nosaltres estem disposats a estudiar les esmenes, en forma d'esmenes, els seus plantejaments.

No podem acceptar el seu document, tal com està plantejat. Perquè el seu document és hereu d'una llei, la 3/2012, d'un mandat marc que es va colar, de tapadillo, com a disposició addicional primera de la Llei 3/2012, que se va fer ignorant absolutament la participació d'altres grups parlamentaris, i per tant del consens, ignorant els treballadors i, a més, en un primer ERO que afectava a 1. 269 treballadors damunt de la taula.

Però és que, a més, eixe mandat marc que vostés colaven de tapadillo en la Llei 3/2012, era un mandat marc que havia promés el senyor Camps, en seu parlamentària, en 2008. I, de fet, fins i tot el senyor López Jaraba -que no era cap bolxevic- li va haver de recordar, públicament, en 2010, que encara estaven esperant la proposta.

Per tant, vostés van fer un treball que, en definitiva, no era més que un treball de cartó pedra. Perquè en realitat el que n'hi havia era una intenció de desmantellar Radiotelevisió Valenciana i de privatitzar Radiotelevisió Valenciana.

Jo crec que el temps ha canviat, el temps ha canviat. Hem fet dos lleis relatives a la recuperació del dret als serveis audiovisuals i a la creació de la corporació i la futura radiotelevisió valenciana que són dos lleis que hem aconseguit que es facen des de processos participatius, escoltant extreballadors, productors, actors, actrius, els empresaris del món audiovisual, els tècnics, els experts, els universitaris i, a més, que no han tingut cap vot en contra. Intentem mantindre eixe criteri, intentem mantindre'l.

Vostés tenen tota la legitimitat de presentar un document alternatiu de mandat marc. Però, senyor Bellver, reconega: legitimitat tota, credibilitat poca. Perquè vostés, en la seua actuació, dirigint Radiotelevisió Valenciana, la van afonar, van autoritzar l'endeutament que va aplegar a mil dos-cents milions d'euros, van autoritzar l'increment de plantilla fins mil set-cents treballadors, van assolir les quotes més baixes d'audiència que va tindre cap televisió autonòmica. Vostés han utilitzat la Radiotelevisió Valenciana com eina de negoci i emparat situacions com la contractació dels serveis que cobriren la visita del papa. Vostés van tindre reclamacions de tots els sindicats, demanant que no n'hi havia independència ni un criteri informatiu que no estiguera manipulat. Van amagar el cas Gürtel. Van fer de la Radiotelevisió Valenciana un cortijo.

Per tant, ja li dic, els temps han canviat. Este document, de què la corporació ens va servir un exemplar, ara se pot convertir en un document parlamentari, gràcies al treball de tots els grups. Jo els convide, com hem fet nosaltres, a utilitzar la proposta per a treballar per a construir un consens.

I, mire, una última cosa, ho dic perquè. , en fi, no. Vosté. Jo no he trobat cap. Jo no sabia -a més li ho dic en tota la tranquil·litat; no ho sabia, perquè no sóc un expert, fins que no m'ho van fer vore- que el document havia copiat el mandat marc d'una altra televisió. Podia haver sigut l'andalusa o podia haver sigut la catalana o podia haver sigut qualsevol altra; va ser la catalana. (Veus) Mire, jo, ja li dic, no ho sé. Però, de tota manera, no invente vosté coses. Jo no he trobat cap referència al seu fantasma dels països catalans. I li vaig a dir. , perdone la pedanteria, però jo li vaig a explicar a vosté què eren els béns simbòlics. Li vaig dir que determinats elements eren productes culturals. El concepte de béns simbòlics està en la sociologia, en la sociologia i està en la comunicació audiovisual. Autors com Thompson, Baudrillard o Pierre Bourdieu l'han treballat. No busque vosté ahí banderes amagades. No és una qüestió d'això. Els béns simbòlics són aquells béns que no tenen un valor d'intercanvi i tenen un valor de caire cultural, de construccions d'una societat en un context històric i cultural determinat.

Per tant, intentem mantindre l'esperit que s'ha inaugurat en esta nova majoria parlamentària. Intentem mantindre l'esperit de consens. Crec que avançàrem molt en la llei de juliol i la de desembre. Podem fer un mandat marc basat en el consens. Per tant, voten per favor aquesta proposta.

El senyor president:

Moltes gràcies.

Passem ara a la fixació de vot.

És el torn del Grup Parlamentari Ciudadanos. Donem la paraula a l'il·lustre Antonio Subiela.

El senyor Subiela Chico:

Y sobre la redacción de ese texto del consejo rector, sí que me gustaría hacer un inciso, porque se ha dicho que fue redactado por una subcomisión del consejo rector, donde había un representante del Grupo Parlamentario Ciudadanos. Quiero dejar claro que el Grupo Parlamentario Ciudadanos no tiene representantes en el consejo rector. El consejo rector se formó con una serie de candidatos que se aprobaron aquí, en Les Corts.

El senyor president:

Moltes gràcies, senyor Subiela.

Donem ara la paraula al Grup Parlamentari Compromís, el senyor Fran Ferri.

El senyor Ferri Fayos:

Sí, moltes gràcies, senyor president.

Bé, en primer lloc, agrair als dos grups parlamentaris que han presentat propostes de text sobre el que pugam posteriorment presentar les nostres propostes. Compromís vam entendre d'una manera diferent el que era la qüestió de hui, vam presentar ja directament propostes de millora del text del mandat marc que venia de la Corporació Valenciana de Mitjans de Comunicació.

Però bé, ací s'ha definit un text com la llum, s'ha definit un altre text com l'obscuritat. I a mi m'agradaria fer una comparativa amb Star Wars, parlant d'açò, i és que en Star Wars la llum acaba convertint-se en l'obscuritat i l'obscuritat acaba traent l'equilibri a la força. Així doncs, tant un temps com l'altre podrien ser igualment vàlids, però nosaltres anem a continuar treballant sobre el text que ens presenta hui el Grup Parlamentari Podemos, i per tant no podrem votar a favor del text del Grup Parlamentari Popular, perquè seria incongruent amb el que nosaltres presentem.

Però tot això dit, sí que vull dir que agraïxc el treball que ha fet el senyor Bellver, del Grup Parlamentari Popular, i també agraïxc el treball que ha fet el Grup Parlamentari Podemos.

Sí que s'han dit algunes qüestions que jo no entenc massa bé, com quan es parla de la realitat local i comarcal, que és una qüestió que a mi no em molesta. Perquè mire, jo sóc nascut a Canals, de la comarca de la Costera, una comarca on mengem arròs al forn. I en canvi, una companya del meu grup, que és Mireia Mollà, ve del Vinalopó mitjà, d'Elx, de la ciutat d'Elx, d'una comarca on es menja arròs en crosta.

I, per tant, jo crec que si que n'hi han realitats locals i comarcals ben diferenciades que s'han de reflectir en el que serà la nostra radiotelevisió pública. I per tant, no veig on està allò dolent que es parle de la realitat local i comarcal en un mandat marc de la propera televisió valenciana.

El text del Partit Popular, el senyor Bellver diu que és cent per cent valencià. No ho negaré, és un text basat perfectament en el mandat marc que es va aprovar en estes Corts fa algun temps. Que està basat en legislació valenciana, tampoc li ho negue. Però serà una legislació valenciana vintage, la del any 2012, perquè en l'article 11. 3 i 11. 4, jo sé que serà segurament un error de transcripció, vosté fa referència a la programació de Radiotelevisió Valenciana, S. A. Per tant, jo crec que això sí que és un text, deu ser vintage, que està molt de moda ara últimament.

Però considere molt positives moltes aportacions que fan vostés en el text, com per exemple en l'article 11. 1, quan es parla de «se actuará con absolutamente independencia y transparencia, sin que pueda recibir instrucciones, directrices o cualquier clase de indicación o imperativo del Consell, ni de grupos políticos, económicos, sociales u otras instituciones o entidades». Benvinguts, senyors del Partit Popular, a la no manipulació i a la desgovernamentalització de la ràdio i televisió públiques.

Per això, jo crec que, com estes propostes són positives, jo considere que deurien ser també aportades, si no estan en el text del Grup Parlamentari Podemos, deurien ser aportades i per tant aprovades per grups parlamentaris com el nostre, que segur que seran molt benvingudes.

Per tant, li reitere l'agraïment pel seu treball, però sobretot que no siga un treball perdut i que faça totes eixes aportacions positives que fa vosté en el seu text al text del Grup Parlamentari Podemos, i segur que podem arribar a molts acords.

Miren, per part nostra, les nostres aportacions que continuaran sent les mateixes, les farem també al text del Grup Parlamentari Podemos. Continuen sent les mateixes. Dins de les possibilitats materials de la nova corporació, que hi haja un canal d'àmbit internacional, amb dos funcions fonamentals: fomentar la nostra cultura i indústria audiovisual valenciana. Exportar-les al món i sobretot tindre en compte la realitat dels valencians i valencianes que viuen a l'estranger i acostar-los a la societat valenciana actual.

En segon lloc, també, mesures de promoció perquè la publicitat tendisca a ser en la nostra llengua pròpia. Reiterem la voluntat que les emissions radiofòniques de música siguen almenys el 50% en valencià, i també que tot tipus de contractació externa que faça la nova corporació garantixquen les condicions de contractació laborals dignes per a totes les persones que treballen en eixes productores, entitats, empreses que puguen treballar per a la propera corporació.

En definitiva, senyories, des de Compromís mostrem la nostra voluntat de treballar per un consens ampli en estes Corts per a aprovar un mandat marc que marcarà els continguts de la nova corporació.

Moltes gràcies.

El senyor president:

Moltes gràcies, senyor Ferri, i entenem des de la mesa de les seues paraules que la seua proposta, que en este cas tenia forma d'esmenes, queda retirada. Entenem això. El senyor Subiela explícitament no ho ha dit, però en funció de l'acord jo interprete que també. ¿Sí? Correcte.

I donem ara la paraula a la il·lustre diputada Rosa Peris en nom del Grup Parlamentari PSPV-PSOE.

La senyora Peris Cervera:

Gràcies, senyor president.

En primer lloc, lamente els embolics en què a voltes fiquem a esta presidència, per no explicar-mos a voltes de manera adequada els grups polítics. I per tant, en fi, estem on estem.

Jo compartixc, com ha dit el meu company de Compromís, Fran Ferri, que els dos texts tenen coses molt positives. I és més, en el període que s'obri ara anem a tindre l'oportunitat tots els grups de probablement poder trobar tots els punts en què veem fins i tot un millor document que els dos individualitzats. Per tant, crec que en esta comissió n'hi ha voluntat de dur un mandat marc que siga recolzat per la majoria no soles que marca la llei, sinó si a més és possible per una majoria més àmplia.

En relació a la proposta que fa el Partit Popular, volguera també utilitzar la seua línia argumental. Ell ha manifestat a favor del seu text, i diu dos coses: que la proposta marc es elaborada pel Partit Popular i que és una proposta cent per cent valenciana.

I en contra, establix que la proposta de la corporació, aquella proposta que va enviar la corporació valenciana és una còpia del mandat marc de TV3, el Partit Popular no perd l'oportunitat de traure a la llum tots els fantasmes que tenen. I també en contra que, darrere de la proposta que ha presentat Podem, hi ha una opció oculta, obscura, perquè s'amaga el que realment pensem.

Miren, senyories, el mandat marc és sense dubte una peça fonamental, però no és l'única que es requerix per a ser útil. De la proposta marc que ens ha presentat el Partit Popular, dels seus 28 articles, almenys 26 d'ells són una còpia literal del mandat marc de Radiotelevisió Espanyola. Ho dic jo perquè, quan critiquem que la corporació valenciana du ací, en la seua immensa majoria, el mandat marc de TV3, doncs el mandat marc que mos du el Partit Popular equival a un 90% de còpia literal dels articles del mandat marc de Radiotelevisió Espanyola.

I no ens pareix malament, perquè allò que està bé, que ja està pensat i que ja està elaborat, cal aprofitar-ho. També si és de Radiotelevisió Espanyola, com si és de la televisió d'Andalusia, i per descomptat també de TV3, que no té banyes ni cua.

En segon lloc, en este mandat marc, el mandat marc de la radiotelevisió valenciana, diu que «la reforma de mayor calado consiste en que el nuevo régimen jurídico garantiza por primera vez en España la independencia de la Radiotelevisió Espanyola, independencia del gobierno, reforzando a cambio la intervención de las Cortes Generales en el control de su actividad. Ese es, y no otro, el espíritu de la reforma y el mandato marco emanado del parlamento, la herramienta esencial para la concreción del modelo».

Dic jo que hui, quan el Partit Popular, ens du una còpia quasi literal del mandat marc de la Radiotelevisió Espanyola, dic jo si esta part que ha de vore amb la desgovernamentalització ells també la compartixen. I, a més, vaig a dir-li que este mandat marc ha tingut dos etapes.

Una etapa, que és la que va fins al 2011 -el mateix mandat marc, ¿eh? , el de Radiotelevisió Espanyola, dos etapes-, fins al 2011 Radiotelevisió Espanyola és líder en audiència, els seus informatius són els més vistos, i es premiada per la transparència, la pluralitat i l'objectivitat.

Amb el mateix mandat marc, una segona etapa, coincidint amb el govern del Partit Popular, la seua audiència cau un terç, es retallen en l'últim any 250 milions d'euros per la compensació del servei, tornen les denúncies de la manipulació i la censura, es produïxen canvis en la llei perquè el president de la corporació siga elegit sols amb els vots del Partit Popular, i nomenen a un director general que ve d'afonar una televisió com Telemadrid. Però, és més, també en esta etapa han incomplit este mandat marc que obliga a la Radiotelevisió Espanyola a fer una producció pròpia del 55%, i segons la intervenció general de l'estat és al voltant del 31%, 20%. (Soroll de papers) Si volen, un exemple: la producció de la gala del 60 aniversari de la Televisió Espanyola es va encarregar a una empresa externa.

El que volia dir és que el mandat marc és inútil si no n'hi ha voluntat política de complir-lo, que este mateix mandat marc en un govern i un altre ha dut efectes diferents. Per tant, és una peça fonamental en el puzle però no és l'única.

Així que, estaria bé que mos deixarem ja de jocs de trilers i d'infantilismes, que mos ficarem a treballar ja en seriositat i, sobretot, que començàrem a treballar per a obtindre eixa radiotelevisió valenciana que volem.

I, senyors del Partit Popular, segur que anem a tindre opció de ficar-mos d'acord en les esmenes, molt del seu text fou proposta del govern socialista i per tant ja li dic que les compartim, però el problema que vostés tenen i continuen tenint encara hui és de credibilitat.

Moltíssimes gràcies.

El senyor president:

Gràcies, senyora Peris.

Ha sigut contradit en els seus arguments.

El senyor Bellver Casaña:

Moltes gràcies, senyor president.

Anem a vore, simplement per a puntualitzar algunes qüestions, ¡home! , i per a demanar explicacions del que s'ha dit.

Per part del Grup Parlamentari Ciudadanos, el senyor Subiela, sense dir-ho expressament ha dit que el document que es presenta per part del Grup Parlamentari Popular doncs és un document que arreplega les mentires de sempre i que continuem diguent les mentires.

Mire, jo, senyor Subiela, el que em crida moltíssim l'atenció és que vosté tinga la barra, per qualificar-ho d'alguna forma, de vindre ací i intentar desvincular-se de la persona que vostés varen elegir per a estar en eixa corporació, i la persona que vostés varen elegir per a estar en eixe corporació el que diu és «que en aras al consenso está dispuesto a aceptar la unidad de la lengua, el reconocimiento de la unidad de la lengua, y la referencia al ámbito lingüístico, por tanto als països valencians».

Això és el que vostés estan diguent a través del seu representant, si vostés no estan d'acord amb el representant que vostés han plantejat doncs demanen substituir-lo. Perquè és que diuen vostés: «No, es que no interferimos». És que el que estem aprovant ací. , mosatros no som un ciutadà qualsevol, senyor Subiela, mosatros som els representants del poble valencià i el que estem aprovant ací és un document que ha de regir quin és el funcionament de la radiotelevisió valenciana, perquè ho diu la llei. És que això és el que estem fent ací: estem aprovant les bases, a través d'un document que es diu «mandato marco», de quins criteris han de regir la televisió. ¿Val? I quan vosté està nomenant a un representant per part del seu grup parlamentari en el si de la corporació vosté està duguent allí la veu del Grup Parlamentari Ciudadanos.

I -torne a dir- mentre vostés no demanen substituir eixa persona, el que està fent el Grup Parlamentari Ciudadanos és, en ares al consens, acceptar la unitat de la llengua i acceptar eixe àmbit lingüístic que parla dels Països Catalans. I a partir d'ahí arreglen vostés els seus problemes, però la persona que està en la corporació està allí per a defendre els interessos de la gent que els ha votat a vostés. I el que no poden dir és: «¡Ah! , no, es que yo no tengo nada que ver con ese señor y ese señor hace lo que le da la gana». ¡No! , és que eixe senyor està ahí per a representar i defendre els interessos de la gent que li ha votat a vosté.

I, mire, senyor Ferri, jo li agraïsc les seues paraules. ¡Home! , el que li demana és que no me les intente manipular. Al Grup Parlamentari Popular li encanta la realitat local i comarcal de la Comunitat Valenciana. És més, en la nostra redacció, cosa que no fa el document del Grup Parlamentari Podemos, parlem de la importància que té la informació de proximitat en els nostres pobles. El que estem diguent és que per arte de birlibirloque no es pot fer desaparéixer una altra realitat territorial a la nostra comunitat que són les províncies. Això és el que jo he dit. Volem que s'arreplegue la realitat local, la realitat comarcal i també la realitat provincial que vostés fan desaparéixer directament d'eixa redacció.

Jo els demanaria que feren vostés un esforç, i en concret a vosté senyor Ferri. Mire vosté les esmenes que ha hagut de presentar al document que presenta el Grup Parlamentari Podemos i totes les esmenes que (rient) vosté li presenta al Grup Parlamentari Podemos no faria falta presentar-les al document que presenta el Grup Parlamentari Popular. Mire, vosté, és a dir, a mi no m'hauria d'esmenar (rient) el que li està esmenant al document del Grup Parlamentari Podemos. És que és aixina. (Veus)

Però, bé, jo entenc que vostés com actuen amb el seu rodillo tripartito -no sé molt bé què va a fer el Grup Parlamentari Ciudadanos-, però vostés com actuen amb el seu rodillo tripartito, van a aprovar el seu document perquè és el de vostés. I si damunt té reminiscències catalanes millor per a vostés. Però, mire quina curiositat, les seues esmenes no serien necessàries per al meu document.

I, senyora Peris, mosatros no veiem fantasmes on no n'hi ha. Qui fa una menció expressa a la unitat de la llengua i a l'àmbit lingüístic no som mosatros, som vostés en el document que presenten.

Per tant, no intenten -com els deia- manipular.

Res més i moltes gràcies.

El senyor president:

Moltes gràcies, senyor Bellver.

Senyor Antonio Subiela.

El senyor Subiela Chico:

Yo creo que el Partido Popular no es que no se entere porque sean cortitos sino que es que no quieren enterarse, ¿no? , no les interesa. Y además, tergiversan las cosas de una manera y cambian la realidad de las cosas.

Miren, de verdad, nosotros -insistimos- no tenemos un representante, ni dos representantes en el consejo rector. Yo sé que ustedes sí, yo sé que ustedes sí, porque además es que no me lo tienen que contar, es que me he cruzado con su representante en el consejo rector aquí en Les Corts varias veces ya.

Desde luego, creo que Ciudadanos ha dejado muy claro que no está de acuerdo en ese ámbito lingüístico común ni en que se salga ni un solo recurso de los valencianos fuera de la Comunidad Valenciana.

El senyor president:

Moltes gràcies, senyor Subiela.

Pel Grup Compromís.

El senyor Ferri Fayos:

Sí, senyor president, molt breument.

Senyor Bellver, m'he mirat ràpidament el que vosté m'ha demanat, com a bon col·laborador, i la veritat és que allò de l'àmbit internacional vostés ho posen, però jo crec que ahí faria falta un xicotet matís en el tema de la vinculació dels valencians residents a l'estranger amb la societat valenciana.

I després, les mesures de promoció perquè la publicitat siga en valencià, les emissions del 50% de música en valencià radiofòniques i el tema de la contractació externa, doncs sí que les hauria de tornar a presentar, per exemple.

Després, així, mirant també per damunt -i crec que també ho hauria de fer en la de Podemos-, el Grup Parlamentari Compromís presentaria una esmena en el tema dels usos horaris.

Crec que hem d'anar cap a una nova cultura i canviar els usos horaris que coarten més a facilitar a les famílies la conciliació, mentre que en la proposta que vostés plantegen, en el seu article 19. b), parlen d'adequació dels horaris respecte a l'audiència potencial. Nosaltres no pensem que una televisió pública ha d'adaptar-se a l'audiència potencial sinó que també ha d'adaptar-se al servei públic que seria fomentar la conciliació i un nou ús dels fusos horaris.

Respecte a la resta doncs, bé, jo crec que segurament podem arribar a molts acords d'ací al ple.

Moltes gràcies.

El senyor president:

Moltes gràcies, senyor Ferri.

El torn és de la senyora Rosa Peris.

La senyora Peris Cervera:

Sí, gràcies, senyor president.

Jo, senyor Bellver, de veres, sí que crec que vostés sempre que tenen oportunitat trauen damunt de la taula els fantasmes i, a més, tenen una visió de Catalunya, o expressen una catalanofòbia que ens resulta estranya.

I, per tant, doncs anem a ocupar-nos de la nostra comunitat (El senyor Bellver Castaña diu: «Catalanofilia és la que mostren vostés), que problemes no en tenim pocs, i no vejam que tot allò que ve del nord, per ser Catalunya és roín.

Mire, TV3 serà criticable com la televisió andalusa, la basca (algú tus), ¡que vos vaig a dir de la de Madrid! , i ¡que li vaig a dir del que era Canal 9! Però, també és de veres que és una televisió que és vista per la ciutadania catalana, que té qualitat i, per tant, complix determinats paràmetres, que a vosté no li agraden, als catalans i a la ciutadania general (veus), bé, jo no la veig però, en fi. (El senyor Bellver Casaña intervé sense micròfon)

M'incline a pensar que hem de valorar cada cosa en els seus justs termes i no és, naturalment, la pitjor televisió autonòmica que ha tingut este país. La pitjor televisió autonòmica que ha tingut este país ha sigut Canal 9 (El senyor Bellver Casaña diu: «Jo no he parlat de la qualitat de la televisió autonòmica) del Partit Popular (se sent una veu que diu: «Y Telemadrid, Telemadrid»), i Telemadrid a continuació.

I, en segon lloc, crec que podem aplegar a acords que -com jo li deia-, la majoria dels articles de la seua proposta de mandat marc ja apareixen arreplegats en altres mandats marcs, concretament en el mandat marc de Radiotelevisió Espanyola. I també pense que hauríem de pensar durant estos dies què podem fer per a evitar que un mandat marc siga una paper mullat, com ha demostrat en la seua gestió el Partit Popular que ha sigut capaç de fer tot el que està fent en Radiotelevisió Espanyola en este mandat marc.

Per tant, què fem perquè no siga inútil un mandat marc front a l'instint depredador que demostren els governs del Partit Popular en els mitjans de comunicació de titularitat pública.

Moltíssimes gràcies.

El senyor president:

Moltes gràcies, senyora Peris.

Bé, passaríem ara a la votació de la proposta amb número de registre 45. 269, presentada pel Grup Parlamentari Popular. ¿Vots a favor? 5. ¿Vots en contra? 9, ¿no? ¿Abstencions? 2. (Veus) 8, 8, perdó. 8 i 2 abstencions. Molt bé.

Passaríem, ara, a la següent votació que seria del text amb registre d'entrada 45. 270, presentat pel Grup Parlamentari Podemos-Podem. ¿Vots a favor? 8. ¿Vots en contra? 5. ¿Abstencions? 2. S'aprova la proposta amb número de registre 45. 270, segons l'acord al qual s'ha arribat.

S'obri ara, per tant, un termini per a presentar esmenes sobre el text aprovat, que és el 45. 270, que acabaria el dia 26, i convocaríem comissió per al dia 2 de febrer. ¿D'acord? ¿Val? Doncs, molt bé. ¿S'aproven per assentiment els terminis?

El senyor Bellver Casaña:

Sí, senyor president, això és el que vàrem acordar els grups parlamentaris ahir.

El senyor president:

Per tant, es closa la sessió.

(S'alça la reunió a les 12 hores i 50 minuts)

