Comissió especial d'estudi sobre la situació del sector ramader i els seus productes, la viabilitat dels escorxadors públics existents i les polítiques públiques i de finançament d'aquests realitzada el dia 9 de juny de 2017. Comença la reunió a les 10 hores i 36 minuts. Presideix el diputat senyor David Torres García. Reunió número 16.

El senyor president:

Bon dia. Anem a començar la comissió.

Primer començant demanant disculpes perquè, com veuen, vaig en ulleres de sol i, com ja saben les vostres senyories tinc un problema als ulls i la llum em molesta un poc, i per prescripció mèdica he de portar ulleres de sol. En algun moment me les lleve però quan comença. (Remors) No, me les lleve precisament perquè no estan regulades, aleshores, he de ficar-me les de veure.

Aleshores, senyor secretari si vol passar llista per vore si tenim quòrum.

(El secretari passa llista per tal de comprovar si hi ha quòrum)

Gràcies, senyor secretari.

Doncs, comencem la comissió amb el primer punt de l'ordre del dia que és la lectura i aprovació de l'acta, si escau. Si no hi ha cap aportació, la donem per aprovada per assentiment.

Compareixença del senyor Vicente Escrivà Martínez, director de l'Oficina Comarcal d'Agricultura, Pesca, Alimentació i Aigua de la comarca dels Ports

El senyor president:

I passaríem al punt dos que són les compareixences i en primer lloc tenim al senyor Vicente Escrivà Martínez, director de l'Oficina Comarcal d'Agricultura, Pesca, Alimentació i Aigua de la comarca dels Ports.

Li he explicat ja la dinàmica de la comissió, però ho repetisc perquè tots els senyors i senyores diputades ho tinguen present. Primer tindrà un temps màxim de vint minuts per a exposar el tema per al qual ha sigut convidat. Posteriorment, cada portaveu de cada grup parlamentari li podrà fer preguntes per un temps màxim de quatre minuts. Vosté podrà prendre nota de les preguntes que aniran fent-li i després podrà respondre per un temps màxim de trenta minuts.

Així que, sense res més, li done la paraula.

Gràcies.

El senyor Escrivà Martínez:

Bé, bon dia a tots.

Jo volia primer començar. , que sóc representant de l'oficina comarcal però no només de la comarca dels Ports. La comarca dels Ports administrativament portem, a banda d'esta comarca, termes municipals del Baix Maestrat, en concret la Pobla de Benifassà, Fredes i El Ballestar. I per la part de l'Alt Maestrat portem els termes municipals de Culla, Benassal, Vilafranca i Ares.

Com tots bé saben, una volta demarcat el que és l'àmbit geogràfic, és una comarca que està a 800 o 1. 000 metres d'altura respecte al mar, un relleu molt abrupte i ahí el tipus d'activitat agrària, en principi, és l'activitat ramadera. Sempre ha sigut en extensiu i a poquet a poquet durant estos anys, han estat incrementant l'intensiu.

Una volta dit açò, tenim dos oficines que s'encarreguen de gestionar esta geografia i les explotacions ramaderes de les comarques. Una la tenim ubicada a Morella i l'altra a Vilafranca.

I ara, entrant en el tema, per a analitzar l'estat de la ramaderia i marc normatiu competencial en matèria ramadera, jo volia primer, i molt concretament, ho faré molt concret, cosa molt particular, les característiques generals de les explotacions de la comarca.

En primer lloc, allí, el que és una explotació ramadera -per entrar en l'argot de la comarca-, es denomina el mas. El mas no és com ací podem entendre el casalici. Allí el mas per al ramader és tot en concret. I el més important és la base territorial. Esta base territorial és la que dimensiona en certa manera la quantitat de ramat i la productivitat d'eixe ramat. D'eixa base territorial, del 10 al 30% s'utilitza o se pot utilitzar per a terra de llaurança. Sempre s'ha sembrat el cereal i darrerament s'està incrementant molt el que són els cultius de ferratge, el cultiu de sega, tant siga de sega com d'a dent. Este increment d'este tipus de ferratge i, sobretot en lleguminoses, ha sigut també per la política agrària comuna que s'ha posat en marxa durant estos darrers anys.

En la resta de superfície ens encontrem amb les pastures i en els pastos arbustius. En este cas, vull entrar en el tema del famós coeficient d'admissibilitat de pastos que ha aplicat la PAC. En estes superfícies, el problema que hem tingut en la comarca és a l'hora de poder aplicar un coeficient al past arbrat. En el past arbrat, normalment la definició que entenen en la PAC sobre pastos permanents és aquella superfície en la qual més del 60% siga una coberta herbàcia. Clar, els pastos nostres, els pastos del Mediterrani, inclús els pastos d'alta muntanya de Morella no tot és Astúries ni els Pirineus. Allí el tipus de past és un past arbustiu. Aleshores, vam haver d'intentar fer alguna mesura per a poder donar-li un valor de pastos a estes zones. Concretament, des de l'any passat, tot el que és la part interior nord de Castelló se li ha donat una denominació de superfície de past tradicional, en què en eixa superfície que el Sigpac o en el FEGA s'interpretava com un coeficient zero, nosaltres a base d'al·legacions del ramader podem donar-li un valor dels pastos. No cal dir que esta valoració que li donem d'admissibilitat de pastos té la seua repercussió a l'hora de fer la declaració de la PAC anual els ramaders.

Bé, una altra característica general és la diversificació d'orientació productiva que tenen allí els masos. És a dir, allí normalment un ramader té dos o tres orientacions ramaderes. Per què dic això? Perquè açò és una garantia de supervivència del mas. És a dir, quan, en un moment donat, un sector, el porcí que estos anys hem tingut uns anys molt desastrosos, sempre ha tingut un ramat d'ovelles o altre sector amb el qual ha pogut compensar eixe desastre anual que hem tingut en eixe any.

Una altra qüestió característica de les explotacions és el gran percentatge de titularitat en arrendament. Jo crec que deu ser de les comarques de tota la Comunitat Valenciana que tinga un índex d'arrendament molt alt. Això porta la problemàtica que el titular, l'arrendador en este cas, siga reticent a fer inversions, a millorar el que és l'estructura d'eixe mas o d'eixa explotació. I, evidentment, si eixos arrendaments no són escrits i són verbals, la gran problemàtica que té davant de l'administració a l'hora de fer algun tipus de documentació o paper o demanar algun tipus d'ajuda perquè puga rebre un millor finançament en l'explotació.

Les dimensions de les explotacions allí oscil·len en ramat remugant, ramat extensiu, entre una UTA i dos UTA, i en explotacions intensives solen arribar entre 2 UTA i inclús n'hi ha hagut 3. Açò ja són empreses grans que són integradores de porcí en les quals el nombre de treballadors pot arribar a huit i nou.

Una altra característica de les exploracions de la comarca és el baix associacionisme entre ramaders. O siga, no hi ha una associació, una ànsia d'agrupar-se i poder vendre els seus productes a un preu millor en el mercat. Allí normalment la gent tira un poc a qui li puga vendre ven i si perd un euro o uns cèntims per no estar associat, per no tindre una oferta conjunta, tant se val.

La ramaderia ecològica té poca repercussió en la comarca. Fa uns quants anys sí que hi havia un tipus de ramaderia perquè els pastos es pagaven ecològicament, però la finalitat que es volia aconseguir no s'aconseguia. Els vedells es venien sense ser cap tipus de. O siga, en el mercat dels escorxadors es matava com un producte estàndard. Només es demanava l'agricultura ecològica per les subvencions que tenia.

El relleu generacional ramader continua sent de pares a fills i estem ara arribant a un procés final de legalització de les granges. La Llei de ramaderia de la Comunitat Valenciana va establir que, en una data límit, es tinguera totes les granges ja legalitzades, s'ha anat prorrogant des de 2013 -si no recorde mal- fins a la data de hui. I si no hi ha cap novetat, en principi s'acabarà este any el procés de legalització.

Ara una segona part de la meua compareixença és que vull fer una orientació de com ha anat evolucionant els diferents tipus de ramat en la comarca. Començant per l'oví caprí, en 2002 teníem 372 explotacions; actualment en tenim 220. O siga, que hi ha hagut una reducció d'un 40%. A vore, estes xifres són meues. Qualsevol comparació amb estadístiques oficials no tindrà res a vore. Jo esta compareixença l'he feta molt particularment, a la meua manera. No sé si estaré a l'altura. Però a mi el que m'interessa d'estes xifres és vore l'evolució. Si em permet. Hi ha hagut una reducció en l'oví tant d'explotacions com d'oví i, a més, el percentatge és molt paregut, el 40 i el 45%.

L'ovella sempre ha sigut el ramat que històricament sempre ha estat en la comarca. És importantíssima perquè té un paper molt important en fixar allí el que és la població i el manteniment del medi natural. Jo puc dir que és el ramat que més bé fa al medi natural i al medi ambient perquè a l'hora de pasturar selecciona i no esgota ni exhaurix que és la vegetació. Requerix una certa mà d'obra depenent del sistema d'explotació que es gaste, si és un sistema semiextensiu o extensiu. Allí normalment les explotacions solen portar un sistema semiextensiu.

El caprí, en este cas -ja vaig concretant-, el caprí en la rabera és simbòlica, només s'utilitza per a l'ajuda de la llet per a alletar aquells corders que la mare els puga fallar. No hi ha cap raça que predomine en la comarca; les comarques que puga haver-hi són les aragoneses, que és la que més abunda, les (inintel·ligible) . i les segurenyes.

I, finalment, en esta activitat l'ajuda de la PAC compensa d'una manera prou important la poca renda que puga donar eixe tipus d'activitat.

Si passem ara al vaquí, el boví de carn, vull fer una comparació amb el tipus d'explotació diferenciant el que són les vaques dides, les vaques nodrisses i el que són els bous d'engreix. Els bous d'engreix, les vaques que es dediquen a (inintel·ligible) . producció, de 223 explotacions que hi havia en el 2002, no ha variat en absolut, inclús hi ha hagut un lleuger increment. O siga, des del 2002 al 2007 s'ha mantingut. Inclús també s'ha mantingut el nombre de mares reproductores.

Això no ha passat en l'engreix del boví. La reducció ha sigut brutal. De 2. 200 caps que s'engreixaven tant en cicle tancat com independent, s'ha passat a 700 caps d'engreix. La causa d'esta reducció jo la pose des de les vaques boges fins a l'increment de les matèries primeres d'este tipus de ramat. Esta activitat va aparéixer a Morella a finals dels anys huitanta, principis dels anys noranta. És a dir, només vam signar el tractat de la Unió Europea, al cap de tres anys allò va començar a incrementar el nombre de vaques en totes les explotacions. És un tipus d'activitat que requerix molt poca mà d'obra, és altra activitat que la inversió necessària és molt baixa. En tot cas l'únic que es paga és el valor de l'animal, però pel que fa a estructura, és poca la inversió que s'ha de fer.

Hi ha una gran diversitat d'espècies, i en este sector és on l'índex d'arrendament de les terres és el més elevat. És a dir, ací tots els titulars del boví normalment es podria dir que més del 50% estan en terres arrendades. Això comporta també una despesa en este cas perquè hi ha una picabaralla entre arrendadors i arrendataris.

I després podem dir que la vaca ja no és un ramat tan selectiu a l'hora de pasturar i, possiblement, hi haja alguns llocs en concret els quals la densitat de ramat en eixa superfície siga un poquet elevada.

Passant ja al que és la ramaderia intensiva en el porcí. Respecte del porcí també hi ha hagut una gran reducció d'explotacions en general. I sobretot hi ha hagut una translació d'explotacions. Si em deixeu fer un poquet d'èmfasi en el qual és l'estructura del porcí. El porcí tradicionalment sempre ha sigut en aquella comarca un cicle tancat. És a dir, es reproduïen els porcells i en la mateixa explotació s'engreixaven els porcells. Eixe procés ara s'ha disgregat a muntó. Normalment eixe tipus d'estructures en queden, en queden poques i s'ha anat per explotacions de cicle obert. És a dir, explotacions especialitzades en la cria de porcells i eixos porcells ja, posteriorment, s'engreixen en altres llocs. En això vull dir jo que, el procés que ha passat en la comarca és que moltes d'eixes explotacions s'han passat a explotacions d'engreix i altres s'han passat a cicles ja mixts o oberts. El nombre de porques reproductores ha baixat considerablement, un 30%. I el nombre de places de porcs d'engreix s'ha incrementat. Eixa ha sigut realment la variació. Hi ha hagut menys explotacions de mares i les explotacions d'engreix s'han incrementat.

Esta activitat es va imposar en la comarca en els anys setanta i és una activitat econòmica de les més importants de la comarca i crec que continua sent-ho. Ho ha sigut i ho és. I estes explotacions són les que tenen unes dimensions més grans quant a mà d'obra. És una activitat que requerix una gran professionalitat tècnica. I bé, dins de les problemàtiques que poguera haver-hi en esta activitat és intentar fer l'eliminació dels subproductes, en este cas, els purins.

Entrant ara en l'explotació del conill, esta sí que és una evolució de llibre -que dic jo- perquè ha reduït el nombre d'explotacions i ha duplicat el nombre de places de mares. És a dir, és la típica activitat que ha dit o els que ens quedem o dupliquem el nombre de places o ens morim. De quaranta hem passat a vint explotacions, i de sis mil mares que hi havia a dotze mil mares.

A l'activitat avícola de carn ha passat una cosa pareguda: s'ha reduït un munt el nombre d'explotacions intensives i el nombre de places ha anat molt compassat a la reducció de les explotacions.

I ací volia fer ja, per a finalitzar, el tema de l'apicultura. L'apicultura en principi és una explotació que es manté molt estable en la comarca, sobretot en llocs en què hi ha una transició del cultiu de l'ametler fins al que són les pastures d'alta muntanya -per dir-ho una manera- de mil metres, en què es poden aprofitar perfectament el que és la flor de l'ametler i la floració dels boscos o la floració dels matolls cap a altures molt més altes. Estan quasi totes ubicades, la major part d'elles, les més grans en el terme municipal de Culla.

I després, finalment, volia fer una menció a l'explotació de l'oví-caprí de llet. Esta és una activitat que ha aparegut fa poquets anys. No tinc dades de l'any 2002. Actualment tenim deu explotacions en 2016 amb cinquanta-set mares i que, bé, és un exemple clar en què hi ha un nombre d'explotacions mínim però que ha donat pas a tindre en la comarca unes indústries de formatge i un mercat de formatge. En certa manera es tanca tot el cicle de producció i de consum en la comarca.

I, finalment, vull parlar-vos de la destinació del bestiar al sacrifici. L'oví i el caprí normalment solen anar estos corders fora de la comunitat, o siga, es perd el valor afegit d'estos productes, es perd en la comarca i en la comunitat. La major part d'ells van a la Comunitat Autònoma d'Aragó. Hi ha un petit grup de ramaders d'oví que estan associats ahí a una empresa, i va fonamentalment ahí. I l'altra part de ramaders venen a intermediaris particulars com he dit abans. La destinació que va als escorxadors comarcals és molt baixeta.

En el boví també. Normalment els vedells quan els desmamen se'n van a engreixadors d'Osca i Terol. I contràriament, s'ha obert un nou mercat que estan portant vedells de tres mesos cap a engreixadors del Marroc.

Aquells ramaders que realment tanquen el seu cicle i engreixen la seua explotació solen tindre la destinació d'estos animals o en l'escorxador municipal o, sobretot, en l'escorxador de València, en el mercat de Mercadona.

En el porcí, la majoria no vaig a dir. Depén de la indústria càrnia del porc. Van a escorxadors industrials de la part de Catalunya i la part de València.

En el conill, totes les explotacions de l'àmbit de Vilafranca i Benassal van a l'escorxador de Benassal, en Benassal hi ha un escorxador de conills.

I altres explotacions es dispersen entre comunitats autònomes de la Manxa i de Tarragona.

I ja per finalitzar, els escorxadors -per fer menció- que tenim en la comarca són: els escorxadors de Morella, el de Benassal, el de Culla i Vilafranca, que l'activitat que té és mínima, i la de conills de Benassal.

Un poquet ràpid, però això ha sigut en principi el que volia comunicar-los.

El senyor president:

Ha anat perfecte perquè s'ha ajustat al temps. Encara li ha sobrat un minut, cosa que agraïm.

El senyor Escrivà Martínez:

El senyor president:

I ara perquè li puguen fer preguntes, donarem la paraula als grups parlamentaris. En primer lloc al Grup Parlamentari Podemos-Podem. Té la paraula la il·lustre diputada Beatriz Gascó.

La senyora Gascó Verdier:

Moltes gràcies, senyor Escrivà. I moltes gràcies per preparar un informe molt complet.

Sí, perquè ací hem estat escoltant persones del sector que han aportat cadascú la seua visió, però les dades concretes de cada comarca no les coneixem i ens ve molt bé saber quina és la situació de la comarca. (Remors)

Sí, estava molt bé explicat. Moltes gràcies a vosté.

Ens interessa, sobretot, en esta comissió, a l'hora de sentir-los a vostés, a les persones que estan al davant dels usuaris, de les persones que estan patint, al final, unes polítiques que els ha fet precisament la disminució en alguns sectors és probablement perquè no hi ha hagut prou ajudes públiques a l'hora de crear mercat, a l'hora de recolzar eixa producció. També perquè la perspectiva de la intensificació sembla que siga l'única en alguns sectors quan nosaltres -des de Podem- pensem que hi ha formes de compatibilitat. I de fet, hem sentit experts en esta comissió que ens ho han demostrat amb xifres també, que la qüestió és que cal que la ramaderia en el seu conjunt canvie per a poder ser més sostenible, per una banda, perquè la intensificació està comportant unes conseqüències per al medi ambient que no són tot el positives que podrien ser. I, aleshores, tota eixa sostenibilitat econòmica s'ha d'acompanyar de sostenibilitat ambiental i social.

En eixe sentit, per a nosaltres el que és interessant és conéixer vostés, com a administració pública, quins són els reptes que veuen que no aconseguixen complir en eixa vocació de servei que hem de tindre als ramaders i, sobretot, als ramaders que ho volen fer complint eixes premisses de sostenibilitat social i ambiental, també, a banda de l'econòmica, evidentment. És a dir, més concretament, quines dificultats tenen vostés per a posar-se al dia a l'hora d'estudiar la normativa, de conéixer-la i, sobretot, d'aplicar-la? Estan rebent la formació adequada?

La sensació que tenim també és que nivell de burocratització ha augmentat tant que, a la fi, fan molt poc treball en el camp i són els ramaders els que han de fer l'esforç de vindre cap a vostés. Moltes voltes no tenen les aptituds o la capacitat de fer-se entendre i acumulen frustració rere frustració. És el que a nosaltres ens arriba per part dels ramaders en els quals parlem i en eixe sentit, com poden vostés dur a terme eixa funció d'escolta i d'acompanyament real dels productors per tal que eixa ramaderia familiar i sostenible puga continuar?

També ens agradaria saber si tenen prou tècnics i prou mitjans econòmics, o siga, materials per a dur a terme la seua feina. Si segons vosté cal tindre més personal i més mitjans materials: cotxes, ordinadors, etcètera. Com està eixa qüestió?

I finalment, en general voldria saber, des del seu punt de vista com a responsable d'una oficina tècnica, quins són els canvis que s'haurien de dur a terme perquè les oficines puguen fer eixa tasca d'acompanyament el millor possible. Si hi ha algun tipus d'iniciativa que s'ha de fer des d'ací o des del Consell perquè vostés puguen treballar en les millors condicions i els ramaders puguen fer, també, la seua feina de la millor manera.

Moltes gràcies.

El senyor president:

Gràcies, senyora Gascó.

I ara, per part del Grup Parlamentari Ciudadanos, té la paraula el senyor Domingo Rojo.

El senyor Rojo Sánchez:

Simplemente, hacer tres cuestiones, un poco más para ver si podía profundizar un poquito más y nos podría da un poquito más de luz. Una es que ha hablado de que el cambio generacional es de padres a hijos, ¿pero no perciben ustedes o no han visto ejemplos de nuevas incorporaciones de gente que no viene de la ganadería? Jóvenes ganaderos que se incorporen, a lo mejor no a las ganaderías que les implique un mayor coste de inversión, sino a lo mejor a la cunicultura o a otros sectores.

El senyor president:

Gràcies, senyor Rojo.

I ara per part del Grup Parlamentari Compromís, la senyora Cristina Rodríguez.

La senyora Rodríguez Armigen:

El senyor president:

Gràcies, senyora Rodríguez.

Ara, per part del Grup Parlamentari Socialista, el senyor David Cerdán.

El senyor Cerdán Pastor:

Le quería preguntar también por una cuestión que es la carga administrativa. Relatando un hecho objetivo: una carga administrativa que supera, evidentemente, las herramientas de conocimiento que tienen los profesionales de la ganadería. ¿Qué necesitamos para solventar esa cuestión? ¿Qué necesita la OCAPA, qué necesita la administración para hacer más accesible a esos profesionales y, con lo cual, restarle más tiempo y menos dedicación a unas cuestiones que les desbordan muchas veces?

El senyor president:

Gràcies, senyor Cerdán.

I ara, per finalitzar, el Grup Parlamentari Popular. Té la paraula el senyor José Ramón Calpe.

El senyor Calpe Saera:

Moltes gràcies, senyor president.

I moltes gràcies també, senyor Escrivà. Ratifique el que li han dit els meus companys. Crec que la seua exposició ha sigut magnífica per la concreció de dades que ens ha oferit i l'extensió, també, de la visió.

Crec que totes les preguntes que li han fet han sigut també molt interessants. I jo sols voldria ja incidir en dos coses. Una completant una miqueta el que li demanava el senyor Cerdán sobre canvis de normativa en la PAC. A principi de la seua exposició, vosté s'ha referit al problema de l'aplicació dels coeficients de pastos, que el nostre past era arbrat o era arbustiu, i que això ha obligat en certa manera que vostés tractaren d'introduir -no ho ha dit vosté, ho imagine jo- una espècie d'interpretació flexible de la normativa per a afavorir que. (Remors)

Per això li volia preguntar. ¿Vosté creu que caldria en la normativa europea, d'acord amb el que se li acabava de preguntar i per a afavorir el nostre model, introduir alguna modificació que contemplara clarament les característiques dels nostres pastos i que no donara problemes? Perquè tampoc sé si té a vore, seria una pregunta que li faria, estos problemes que hem conegut estos dies de les correccions financeres que han afectat moltes comunitats autònomes, entre d'altres a la nostra ramaderia, si té a vore, precisament, alguna d'estes correccions o totes elles en el còmput o en el coeficient de pastos? Per tant, què podríem fer perquè, de cara a una futura negociació de la PAC, poguérem, si més no, plantejar criteris que evitaren problemes i que afavoriren el nostre sector i les nostres característiques?

I altra qüestió que li voldria preguntar també sobre escorxadors. Jo no puc evitar referir-me al cas cèlebre d'aquella subvenció que després va desaparéixer dels pressupostos per a l'empresa Carns de Morella. Una de les justificacions que es donaven per a aquella subvenció era que es volia convertir l'escorxador que hi havia en Morella o acreditar-lo com a escorxador ecològic, cosa que requeria certes inversions. Però vosté, si no he entés jo mal, ha dit que la ramaderia ecològica en la comarca té molt poca repercussió, és absolutament minoritària. En eixe sentit voldria fer una doble pregunta. Primer, per què creu vosté que és minoritària? I segon, si creu que es podria impulsar d'alguna manera o si seria convenient i si té dades sobre el nombre de sacrificis que, en la situació actual, podrien requerir un escorxador ecològic.

Moltes gràcies.

El senyor president:

Gràcies, senyor Calpe.

Ara per a contestar a les preguntes que li han fet, té un temps màxim de trenta minuts.

El senyor Escrivà Martínez:

(Inoïble) . vostés que jo tinc un càrrec com a director, està posat ahí. Però sóc un funcionari i el nivell de les preguntes, ausades. (Rient) Bé, però intentaré, el millor possible, donar la meua visió tècnica al respecte.

Respecte a la primera pregunta de portar al ramat d'una manera sostenible, d'una manera que es puga compatibilitzar econòmicament i ambientalment, sí, el que és en la ramaderia extensiva, l'oví, si fa o no fa, sí que existix eixa compatibilitat en la seua explotació. El que passa és que en la comarca cada vegada el pastor -perquè abans el masover era el masover-, i el pastor, aleshores, ha tornat ara en la tanca actual del que és el tancat. I clar, ahí no deixa d'haver eixa sintonia o eixa manera de pasturar, entre cometes, més sostenible. Però, aixina i tot, en el que significa el que és el ramat d'oví, es complix.

No crec el mateix en el boví. El boví sí que, com hem dit anteriorment, hi ha en unes zones molt concretes en què es trenca un poc eixa compatibilitat entre el que és l'interés ambiental i l'interés econòmic.

I respecte a la formació del personal que estem en les OCAPA, sí que trobe a faltar en alguns moments concrets una certa formació en tots els aspectes: en les noves aplicacions informàtiques que, des que ha eixit la nova llei d'administració, anem un poquet trasbalsats i veiem que ens apliquen eixes aplicacions però no ens reforcen en la formació per a poder dur-les endavant.

I respecte al personal, jo sí que considere que en la comarca, sobretot en la unitat territorial de Vilafranca, faria falta personal. Faria falta un tècnic, una administrativa en concret i, a més, ho delimite. I en tot cas es podria estudiar la d'un veterinari. Em consta que estan en procés però la situació és esta. (Remors)

Cotxes? Jo dels cotxes l'única cosa que puc dir és que. , ja no parle dels números, parle del tipus de cotxe. Allí si no tenim un cotxe 4x4 evidentment. És que tampoc li done molt de ressò, però ja no és quant al nombre, i quant a (inintel·ligible) . el que n'hi ha, s'ha adaptat. Però sí que si alguna vegada es disposa o se'ns incorpora algun tipus de cotxe, si no és 4x4 és que no ens servix. Allí es diu la comarca dels Ports per alguna cosa. No hi ha volta de full.

Respecte a altra pregunta respecte a la generació, sí que hi ha hagut. Jo quan he dit que els joves és de pares a fills, he volgut fer una evolució d'estos darrers set anys. Este any encara estem en la tramitació i sí que li puc dir que sí que hi ha hagut incorporació de gent que no estava dedicada a la ramaderia, però per altre tipus de circumstàncies. No ha sigut un «urbanita» -que dic jo- que ha anat a la muntanya i ha dit: «Mira, vaig a incorporar-me ací i vaig a gastar-me estos diners. » Ha sigut per altres circumstàncies que, en principi, crec que no porten a lloc.

I de fet, també crec que compatibilitza altra pregunta d'indole d'agricultura ecològica. Una persona que tenia relació amb la ramaderia, s'ha incorporat en boví i s'ha incorporat un boví ecològic. De manera que, també, crec que dóna pas a què sí que sembla que eixe tipus de ramaderia es va a imposar. De totes maneres, xafem terra. I que sí que seria, en este cas, un escorxador pròxim el que poguera fer-se càrrec d'eixe tipus de línia de sacrifici en ecològica. Em consta que al de Benassal sí que hi ha un línia de corders en concret i de boví, però mínima.

La globalitat, des d'un punt de vista global, l'activitat ramadera si realment ha pujat o ha baixat. Jo crec, per causa fonamental del porcí, ha baixat el que és l'activitat econòmica. Sí que ha baixat un poc el que és en la ramaderia extensiva, s'ha alleugerat el que és l'increment brutal que ha tingut el boví i ha esmorteït un poquet el descens de l'oví. I en l'activitat intensiva sí que he dit que el porcí sempre ha sigut -i crec que continua sent- una activitat fonamental econòmica en la comarca i sí que eixe lleugerament o eixa pèrdua de granges s'ha notat.

Respecte al fet que l'activitat de la formació de formatgeres, de si la venda d'eixe cicle tancat. He de dir que no és només el caprí, sinó també l'oví. Allí els formatges que més èxit tenen ja no només és el caprí sinó l'oví. I en altre tipus de ramat, ho veig difícil però no impossible. Jo crec que per l'agricultura ecològica. Ho he dit, l'agricultor ecològic volia anar-se'n. Vull matisar una cosa molt important. El tipus de ramat, el tipus de corders que es trauen de les explotacions podria dir que el 30% es podrien considerar perfectament ecològics. Aixina de clar ho dic, sense estar en el que és agricultura ecològica. Primer, per què dic això? Sobretot són en explotacions xicotetes, en el centenar, cent trenta ovelles mare. Perquè en eixa mateixa explotació, quan he fet jo la descripció territorial, el cereal, els pastos, i tot el que se li dóna a eixe corder, a no ser l'increment, el pinso, eixa arrancada que tenen, tota la resta. , al cereal no se li aplica cap tipus d'aplicació fitosanitària. Tot es pot considerar tot ecològic, sense els papers, evidentment, ni el certificat ecològic. No vull dir que siguen totes, però sí que hi ha un sector que fàcilment ho podria tindre. I eixe seria el sector que sí que, pot ser, podria fer tancar eixe cicle de poder, al final, traure un producte de carn ecològic, inclús de venda en la mateixa comarca i tancar el cicle. Però pas per pas. No és fàcil.

Respecte als escorxadors mòbils. Jo, quan em van cridar per a esta compareixença, inclús tinc ací un article que hi ha una explotació ramadera en Catalunya en què sí que hi ha una prova de fer en un remolc antic un escorxador mòbil. Que siga factible o no. Jo no conec molt el tema dels escorxadors, la veritat. Del poquet que he llegit, estem parlant d'una granja de mil ovelles, estem parlant d'una granja que crec que ha de ser de dos socis. O siga, que té una dimensió adequada com per a poder tindre eixe escorxador. I després el més important, tindre un mercat. El mercat és fonamental. I considere que sí que seria una via però, com tot, jo en els escorxadors o en qualsevol tipus d'iniciativa, jo sempre tire mà, com a tècnic, d'un estudi de viabilitat.

Jo, des que estic en l'administració, en les incorporacions en els preus de millora, jo l'únic que crec que he fet, i crec que sé fer-ho bé, són estudis de viabilitat amb les ajudes que donaven. En tota la resta, jo no he fet mai cap estudi de viabilitat d'este tipus d'estudi. Em permetran dir que no puc dir ni sí ni no, perquè jo, al final, qualsevol iniciativa és bona, però jo, al final, sempre compte si és rendible o no és rendible. No de guanyar molts diners, sinó de guanyar-se la vida. I en este cas, no sabria jo si este tipus d'inversió arribaria a bon terme.

I després les normatives, clar, les normatives que aplicaren este tipus de mòbil, s'han de complir i no veig fàcil que tinga una duració. Jo crec que és molt més factible tindre el que és l'edifici, l'estructura feta, una agrupació de ramaders que estigueren associats a eixe escorxador. I que estiga el més pròxim possible a les explotacions. I és el que està passant en la comarca meua. Jo crec que sí que hi ha a Benassal una activitat d'animals que es poden matar i tenen un escorxador pròxim, i a Morella el mateix. De fet, a Morella inclús hi ha carnissers, perquè s'utilitza només per al tema de carnisseria, de fora de la comarca, de la zona de Terol, van també ahí a matar. O siga, és el que cal buscar i no que vagen eixos animals a les carnisseries, que puga eixir cap a fora o via agricultura ecològica o via qualitat de carn, perquè allí -us puc assegurar i supose que vostés ho sabran- que la qualitat de la carn allí no té a res a vore amb la qualitat de la carn d'ací. Jo no vinc a vendre res perquè no sóc ramader ni sóc carnisser però us ho assegure.

I una cosa se m'escapava. No ho recorde ara.

Respecte de l'IVIA, l'Institut Valencià d'Investigacions Agràries. Allí en els Ports no té res a vore en tota la resta d'investigacions que es fa a. Jo li deia, sempre ho he tingut com l'hortalissa, el cítric, en el secà l'ametler, però el que és ja -perquè estem parlant d'agricultura- els cultius de secà, hem tingut molt pocs, en principi, estudis, referències i suports per part d'este institut. Però no d'ara, de sempre. És una cosa normal. L'IVIA es va crear per a la taronja i avant. Jo sempre dic que ahí dalt som un sector que, dins de la comunitat és rar, és una agricultura totalment diferent. Som una agricultura continental. Si hi ha unes ajudes de les vaques i dels pastos és perquè els alemanys i els francesos tenen vaques i tenen pastos; si no, ahí dalt estaríem.

Incorporacions. Este any passat vam tindre unes onze sol·licituds i al final han tirat endavant, per qüestions de barems, quatre incorporacions només. Jo sí que he de llançar un cable dient que els barems fets en esta convocatòria crec que han estat un poquet discriminats en el que és la ramaderia. O siga, els ramaders no han arribat a aconseguir eixa baremació perquè ho tenien un poc més difícil que els agricultors. El que prevalia molt és que es poguera tindre una gran dimensió en l'explotació, moltes UTA. I aconseguir una UTA en ramaderia no és el mateix aconseguir una UTA en el cultiu d'agricultura. Superar 60 vaques o superar 450 ovelles és un poquet difícil. I en este cas, jugaven un poquet en desavantatge.

El futur respecte a llarg termini de la ramaderia. Li he dit que sí que crec que ha baixat però el futur el té. El té però perquè no hi ha més remei. Allí ja els he dit que eixe tipus de superfície que tenim a Morella és per a l'activitat ramadera i per a les activitats que es puguen fer. I és un dels sectors. No vaig a dir que siga el primer, no crec que siga el primer, supose que el turístic. , però és dels més importants i, si desapareix l'agricultura, desapareix la comarca dels Ports. Això està més clar que l'aigua. I el futur l'ha de tindre. Està obligat a tindre'l. D'una manera o d'altra s'ha de mantindre.

Respecte a la càrrega administrativa de les OCAPA, jo supose que la pregunta anava dirigida per part del ramader i de la càrrega que nosaltres li donem. És que no hi ha més remei. (Rient) A vore, jo sí que puc dir que en ramaderia has de comptar el nombre de les vaques, has de dur un control, has de comunicar els naixements, has de fer les baixes, has de fer les altes. I crec que no hi ha manera. , que si se pot portar bé, ha de ser d'una manera administrativa. I de la que hi ha a la que poguera haver-hi, un analista hauria de fer-ho. Jo sí que, per la part nostra -i tire ja flors a gent que està treballant amb mi-, ho fa de meravella. A més ho dic seriosament. No vull quedar bé. Ho fa seriosament i es dedica. I ja dic, a banda de la càrrega de ramaderia, nosaltres allí no tenim hores. O siga, no sé si està bé el que vaig a dir, però ahí la tensió és quan entrem a l'oficina a treballar ens té igual que siguen les vuit i mitja que les nou. Allí a la gent se l'atén. Això pot tindre una repercussió negativa en mi, però bé. Ahí l'administrat és el que, en principi, quan té una necessitat ve allí perquè té pressa en anar a la seua explotació i el paper que fa no té per què esperar-se. Es fa el paper i després marxa a l'explotació. I si després a l'hora de dinar ve al poble, i ve propet de les tres, també se l'atén. I és l'única cosa que podem fer des de l'OCAPA. I jo crec que el ramader està condemnat a passar per eixos passos. No sabria com solucionar eixe tema.

Respecte als escorxadors jo crec que ja ho he contestat. No recorde molt bé la pregunta. Crec que ha sigut vosté la dels escorxadors. Crec que ja l'he contestat, no? En principi.

I respecte a la normativa de la PAC, els coeficients d'admissibilitat de pastos. Sí, a vore, en la nostra pastura de Morella no tant, però si baixem més cap avall, el tipus de pastura és arbustiva i cal fer-los entendre a la gent que posa les definicions de past permanent, tant al ministeri com a Europa, que la pastura mediterrània no té res a vore. Eixa ha sigut sempre la pastura que ha existit. El que sí que es pot fer i s'està fent però, com hi ha tantes, establir unes zones de pasturatge tradicional. És a dir, en zones en les quals realment hi ha una tradició de ramaderia, en eixos llocs el tipus de pastura que siga, donar-li un valor i donar-li eixa opció al tècnic o al ramader donar-li el coeficient que li pertoca real.

Respecte al que nosaltres fem -que són moltíssimes les al·legacions que vam fer, sobretot en 2015-, intentem aplicar un criteri molt objectiu. Això sí que li ho puc assegurar. Aixina com el FEGA sí que fa una fotografia i veu el pendent que té cadastralment, veu la quantitat de color i li aplica un coeficient mot a la seua -que tampoc és que desvarie a muntó-, en estes superfícies de pastura o d'arbust, sí que, per defecte, posen un 0. Aleshores, ahí sí que a eixe tipus pastos sí que li donem un valor. Li donem un valor molt objectiu quant a. , quatre components li donem: accessibilitat, disponibilitat, manteniment. És a dir, que realment es pasture, el més fonamental és que, quan anem allí, que es veja que allí hi ha una activitat ramadera. Evidentment, el problema sempre ha radicat en aquelles sol·licituds de la PAC en les quals hem demanat i allò és un bosc que no té cap tipus d'activitat. I mals d'uns, ho han pagat els altres. Però ens fixem fonamentalment ahí. I no anem a fer cap favoritisme. El que fem és dir realment el que hi ha.

I després vaig a dir més, altra cosa, sobretot el que són les pastures arbrades de carrasca. És a dir, no hi ha millor herba, la de carrasca i la de roure. I té un afegitó, té un postre que és que a la tardor té un component que és la bellota que té una alimentació brutal.

I acabe amb una anècdota i l'anècdota és real. La del 2015, que hi va haver una primavera molt, molt, molt plujosa. Va fer molta carrasca eixe any. Eixa tardor va haver-hi una gran sequera, que ja no hi havia herba i només menjaven les bellotes que van produir en la primavera. I això és verídic. Bé, es van salvar per les bellotes però no només això, sinó que la primavera següent, tot eren parts dobles a causa que estaven, va ser un fluxing artificial, alimentàriament estaven molt ben alimentades i la reproducció va ser brutal. Amb això vull dir jo que, en el que és la ramaderia extensiva, depén molt de la climatologia. És a dir, si la climatologia acompanya, normalment el sector ramader va bé. Ara, quant estes sequeres es vagen ampliant, cada vegada està patint més. I la PAC és, en principi, la que està aguantant el sector ramader extensiu o remugant en la comarca.

I el tema de Carns de Morella. Sí, jo crec que sí que seria una eixida allò de la ramaderia ecològica. De fet, a vore, l'ambient està en el rum-rum dels ramaders. I em consta que està. El que passa és que falta la motivació. La motivació de dir: «Açò pot tirar endavant. » De fet, els que sí que haurien de donar el primer pas són aquells ramaders-carnissers. I en certa manera, buscar també eixe mercat cap a fora. Jo crec que el producte el tenim i el tenim bo. I el consumidor el tenim a 60 kilòmetres a la costa. Ho tenim tot. I, d'una manera general, ho tenim tot perquè poguérem tirar molt bé endavant este tipus d'escorxadors comarcals. El que fa falta és una ajuda entre ramaders, que es motiven, i una ajuda de l'administració, evidentment. I que hi haja un mercat, sobretot en el mercat. El mercat és fonamental i és que està el mercat.

No sé si volen concretar alguna cosa més del que he dit.

El senyor president:

Bé. Gràcies, senyor Escrivà.

La veritat és que ha sigut una presència en la qual ens ha il·lustrat molt positivament de tota la seua activitat i ara donarem un temps de quatre minuts per acomiadar-lo i per a rebre el següent compareixent que ja ens acompanya.

El senyor Escrivà Martínez:

Bé. Només dir-vos que per a mi ha sigut un honor, de veritat. No sé si haurà arribat, però el fet de poder arribar ací i donar el meu granet de sorra en este estudi. I, a més, ho dic.

Gràcies.

(Se suspén la reunió durant uns minuts)

Compareixença del senyor Vicente Marzà Cardellat, subdirector d'Agricultura i Ramaderia

El senyor president:

(Inoïble) … i segurament molts dels temes que porta per desenvolupar aniran sorgint i pot controlar el temps des d'aquest cronòmetre que té a la seua dreta. De totes maneres, en tot cas jo li podria donar alguns minuts però hui ens hem d'ajustar i ser estrictes perquè després hi ha una altra compareixença.

El senyor Marzà Cardellat:

Intentaré ajustar-me al temps.

El senyor secretari:

El senyor Marzà Cardellat:

Moltes gràcies.

Jo la presentació la deixaré després aquí per si la volen consultar, però com el temps ja corre, vaig a començar.

El títol ja el saben vostés millor que jo. Aleshores, els objectius d'esta comissió són tres objectius: conéixer el marc normatiu i competencial vigent en matèria política ramadera i d'escorxadors, analitzar l'estat de la ramaderia i del seu futur a la Comunitat Valenciana i analitzar l'oferta i la demanda a la Comunitat Valenciana dels escorxadors, tant d'índole privada com pública, així com l'establiment amb segell de garantia ecològica i d'altra mena.

Aleshores, per a conéixer el marc normatiu, l'equip directiu de la conselleria d'agricultura ens marca una política ramadera i l'execució de la política ramadera depén de la Direcció General d'Agricultura, Ramaderia i Pesca. Dins d'esta direcció general, tenim la Subdirecció d'Agricultura i Ramaderia que hi ha quatre serveis, però en competències en política ramadera hi ha dos serveis: el servei de producció i sanitat animal, que treballa tot el tema de l'ordenació, tot el tema de la sanitat i tots els temes del benestar animal. Durant estos anys, s'ha fet un gran esforç en la Generalitat valenciana en eradicar malalties. En estos moments tenim pràcticament totes les malalties importants eradicades, excepte la tuberculosi en boví que estem treballant. En l'any 2015 teníem una prevalença del 2,87% d'explotacions positives i en l'any 2016 vam tindre una prevalença d'1,90% d'explotacions positives.

Després, l'altre servei que té implicacions en l'activitat ramadera és el servei de seguretat i control de la producció primària, que du a terme tots els programes nacionals de control de la cadena alimentària. En la conselleria portem tretze programes, però en implicació ramadera no hi ha més que sis programes que tracten de garantir que tot producte que entre en la cadena alimentària siga higiènicament i sanitàriament acceptable per al consumidor.

Després, en l'estructura de conselleria tenim tres direccions territorials a Castelló, València i Alacant, el laboratori que és la unitat d'anàlisi de sanitat animal que, en moments de molta activitat ha arribat a analitzar fins a quatre-centes mil mostres a l'any. En estos moments està al voltant de tres-centes mil mostres processades anuals.

I després tenim les OCAPA. Els numerets que he ficat baix són el nombre de veterinaris que estem treballant per a executar tots els programes de la política ramadera de la conselleria. En total som setanta-nou veterinaris per desenvolupar tota la política ramadera de la Generalitat valenciana.

Respecte als escorxadors, els escorxadors depenen de dos conselleries. D'una banda, depenen d'agricultura perquè, com indústria agroalimentària que és, pot tindre subvencions de les indústries agroalimentàries. Però, quant a requisits de funcionament i els requisits higienicosanitaris que han de complir els escorxadors, depenen de la Conselleria de Sanitat, i en concret de la Direcció General de Salut Pública.

El segon punt que vostés em plantejaven era analitzar l'estat de la ramaderia valenciana i el seu futur. Per a això, jo m'he basat en les dades que tenim en el registre que anomenem el Registre d'Explotacions Ramaderes de la Comunitat Valenciana, el Rera. El Rera és un registre que, durant el primer trimestre de cada any, el ramader està obligat a comunicar la capacitat i el cens d'animals que té. D'acord amb això, he fet uns estudis de les espècies més importants per explicar-los-ho a vostés. Després parlarem de les produccions ramaderes i dels diners, de la magnitud de la ramaderia valenciana.

Aleshores, si vostés miren la diapositiva voran que pràcticament la ramaderia de boví està concentrada sobretot al nord de la província de Castelló i en la zona de l'interior, en la comarca del company Vicente Escrivà. En la província de Castelló hi ha una especialització productiva de produir vedells per engreixar en els encebadors. València està especialitzada a produir llet, es produïx pràcticament tota la llet de la Comunitat Valenciana. I Alacant té un poquet de tot, també tenim molta presència d'animals de toreig. L'evolució de ramaderia de boví a la Comunitat Valenciana pràcticament es manté estable. Hem perdut un 3% de les explotacions però, si veuen la gràfica, està pràcticament estable. Destaca sobretot la província de Castelló pel nombre d'explotacions, després la província de València i després la província d'Alacant.

Quant a orientació productiva, veuen que tenim cent trenta-set explotacions que es dediquen a fer bous per a toreig, per a bous de carrer. La carn és el nombre més gran d'explotacions, que són quatre-cents huitanta-tres, i la llet tenim només trenta-una explotacions, molt poquetes explotacions però són explotacions grans i molt productives i molt especialitzades tecnològicament. Si veuen, on més s'ha reduït el nombre d'explotacions és al boví de llet, que s'ha reduït en un 21%. D'acord?

Jo he dividit l'engreix de les reproductores. Aleshores, veuen que en l'àmbit de la Comunitat Valenciana on més s'ha reduït és en l'engreix, que s'ha reduït en un 23%. Però això és degut que en la província d'Alacant hi ha un engreix molt gran que té capacitat per a set mil animals d'engreix i va tancar les portes. En tancar les portes, hem tingut una baixada molt gran en el cens d'engreix. La resta pràcticament és invariable. Castelló ha reduït també la capacitat d'engreix igual que passava el que ha passat a Morella, a causa del preu de les matèries primeres. I en reproductores Castelló ha perdut un 12%. No obstant això, en la província d'Alacant, en vaques reproductores ha incrementat en quasi un 20%.

La ramaderia extensiva i per excel·lència és la ramaderia bovina i caprina. Voran que, en el mapa de la Comunitat Valenciana està uniformement distribuïda per tota la geografia. Hi ha una gran concentració en el nord de Castelló i també una gran concentració en el sud d'Alacant. En Alacant predomina el caprí, hi ha molt oví però també tenen molt més caprí que a la resta de la Comunitat Valenciana. Quant al nombre d'explotacions, el que comentava el company: s'ha reduït a muntó el nombre d'explotació, a escala mitjana; a escala de la comunitat, s'ha reduït un 15%. Parle pel que fa a la comunitat per a no entretindre, perquè després tindran una presentació i ho podran vore.

Respecte a l'orientació productiva veuen que, sobretot, s'han tancat les explotacions d'orientació mixta. S'han reduït en un 40% les que teníem de carn i de llet i la reducció global és un 15%, és a dir, és una reducció realment important. Aleshores, si desglossem les dades, veiem que de caps d'oví hem perdut cent catorze mil, és a dir, un 34%, una tercera part del cens en deu anys. Això és molt important i molt significatiu. D'ahí que este sector necessite molt suport per part de l'administració perquè, a banda de produir carn, té uns efectes mediambientals molt importants.

El caprí s'ha reduït en un 16%, la meitat, però també és una reducció significativa. Sobretot destaca la reducció en la província de València, que l'oví s'ha reduït en un 45% i el caprí en un 30%. En Castelló l'oví en un 25% i el caprí en un 33%. És a dir, són reduccions realment molt, molt importants. D'ahí que hem de tindre molta cura amb este sector.

Respecte a l'apicultura, com poden vore, també està molt disseminat per tota la geografia, però es concentra sobretot a la província de València. L'apicultura passa el contrari que amb l'oví i el caprí, aquí hem tingut un increment d'explotacions d'una tercera part, d'un 28%, sobretot en la província de València. Veuen que l'increment és brutal. Curiosament s'incrementa el nombre d'explotacions però es reduïx el nombre de ruscos. És a dir, s'està ficant molta gent en el sector per a provar, molta gent que entra amb vint, trenta, amb quaranta ruscos, gent que ve del sector secundari i per a mi, jo faig la lectura que això és per si de cas. És a dir, «jo com he tingut el problema que potser em quede sense feina, vaig a vore si per aquí, el dia de demà, puc obtindre un futur».

Després, la producció de porcs també veiem que està totalment concentrada al nord de Castelló, pràcticament totes les granges estan ubicades al nord de Castelló, a l'interior de València i Alacant té molt poqueta cosa. Ahí també hem tingut una reducció important d'explotacions, s'ha reduït en un 17% a escala de tota la Comunitat Valenciana. I quan analitzem les dades d'engreix i de reproductores veiem que l'engreix ha augmentat quasi un 20%, mentre que el de mares ha reduït. Això és degut que les granges de mares necessiten professionals molt més qualificats, necessiten més mà d'obra especialitzada, necessites inversions molt més grans, mentre que l'engreix no necessites mà d'obra professional.

Pel que fa a l'avicultura veiem el mateix, que la ramaderia es concentra sobretot al nord de Castelló. Ahí destaque, sobretot, uns puntets verdets, que si veuen estan tots al nord de la província de Castelló. Això és perquè en la província de Castelló, en el nord, hi ha una borsa de granges de ventilació natural mot antigues. Granges que tenen 30-40 anys en la majoria dels casos, granges de grandària molt reduït de quinze a vint mil animals de capacitat i són òptimes per a criar titots. Aleshores, la província de Castelló conjuntament amb la província de Sevilla s'ha convertit en la província més productora de titots de tot l'estat espanyol, però és perquè tenim totes estes granges que, per a la cria del bròiler no les volen.

Els puntets taronja són les granges de gallines de posta, reproductores d'ous. Com veuen estan concentrades a la província de València.

El nombre d'explotacions d'aus també com les de porcs, ha tingut una reducció important: s'ha reduït en un 13%. Per orientacions productives veiem que, sobretot, s'han reduït explotacions de producció d'ous, mentre que les de carn no s'han reduït en la mateixa intensitat que les d'ous. Aleshores, si anem a orientacions productives veiem que l'engreix, més que reduir, s'ha augmentat en un 6%, en set mil set-centes places, mentre que gallines reproductores d'ous s'ha reduït en un 7%. I pràcticament, menys la província d'Alacant que l'engreix s'ha reduït, en Castelló es mantén i en València s'ha augmentat en un 14% l'engreix.

El sector cunícola és un sector que està distribuït més uniformement en l'àmbit de tota la geografia de la Comunitat Valenciana. El nombre d'explotacions ha baixat en picat, com comentava el company, s'ha reduït en una tercera part, és a dir, una reducció molt important. I el nombre de femelles reproductores, el nombre de conilles, també s'ha reduït quasi en una tercera part. Que són reduccions realment molt importants. I, com comentava el company, l'efecte, la grandària mitjana de l'explotació. És a dir, el nombre de femelles reproductores que tenen de mitjana cada una de les explotacions, menys en la província d'Alacant, que s'ha reduït el 35%, en les altres províncies s'ha incrementat. És a dir, s'ha mantingut realment les explotacions que tenen més quantitat d'animals, que estan més professionalitzades i que poden, en certa manera, campejar millor el temporal d'èpoques de preus baixos.

Respecte a la ramaderia ecològica, les dades les he demanades al Comité d'Agricultura Ecològica de la Comunitat Valenciana, que és realment qui controla les inscripcions i les certificacions quant a agricultura ecològica. I realment, en ramaderia ecològica només tenim, com poden vore, vint-i-sis explotacions. Tenim tretze explotacions de boví de carn, tenim sis explotacions de gallines ponedores, una explotació de cavalls i dos explotacions apícoles. Realment, és un sector que cal potenciar. És un sector que hem de mirar amb molta cura.

Per a no perdre'ns, ara parlaré de les produccions ramaderes i les de macromagnituds ramaderes. Aleshores, les vendes de bestiar per a sacrifici, si miren, destaca sobretot les vendes d'aus. Estem en 62. 000. 000 d'aus venudes en escorxador. De pollastres és el bròiler, són quasi 58. 000. 000 de bròilers que vénen, sobretot de la província de Castelló i al voltant de 2. 400. 000 de titots que també vénen de la província de Castelló. Després en importància seguixen els conills, que tenim quasi 5. 300. 000 conills que enviem a escorxador. I després seguixen els porcs, en quasi 2. 400. 000 porcs que enviem a escorxadors, i també destaca Castelló en 1. 300. 000 porcs a escorxador.

Quant a vendes d'animals per a vida, podem vore que també el pollastre ocupa una part molt important, tenim setze milions d'animalets que van per a vida; sobretot destaca Castelló amb tretze milions, perquè hi ha una empresa que té les granges de selecció i de multiplicació i fa pollets d'un dia per a portar a les granges d'engreix, que després és el pollastre que enviem a escorxadors. A la província València hi ha una empresa molt important de producció d'ous que té les granges de selecció i de multiplicació i fa gallinetes ponedores per a després portar-les a les granges de producció, que són les futures gallines de posta que ens serviran els ous.

Però a més de la carn, també tenim els productes de la producció ramadera. De llet estem produint al voltant de huitanta-un milions de litres i destaca, sobretot, la província de València que quasi que produïx cinquanta milions de litres. En llet de cabra destaca la província d'Alacant que fa cinc milions i mig, i en llet d'ovella destaca la província de València en 3. 200. 000 litres.

Quant a ous, arribem quasi als cent milions de dotzenes d'ous, és a dir, una quantitat realment important. I destaca la província de València perquè fa quasi huitanta milions de dotzenes d'ous. En Castelló tenim una granja que fa tres milions set-cents mil que són ous de guatla, que són els que comercialitza Mercadona.

I de mel destaca la província de València amb quatre milions quatre-cents mil quilos de mel.

Tot açò al final s'ha de traduir en números i això és el que fan les macromagnituds agràries, és a dir, valorar-ho econòmicament. Aleshores, la importància de la ramaderia valenciana té un impacte econòmic anual de sis-cents cinquanta milions d'euros. Per què fique l'any 2014? Perquè són xifres reals, xifres tancades. Per a elaborar les macromagnituds, treballem en dades de dos anys enrere. Per exemple, en 2013 va ser sis-cents quaranta milions d'euros. L'estimació de l'any 2015 estem parlant sis-cents seixanta milions d'euros i per a 2016 l'estimació es repetix, de sis-cents cinquanta-set milions d'euros. La d'este any, si es mantenen els preus de mercat, el valor de la ramaderia podria arribar perfectament a set-cents milions d'euros perquè els preus de mercat en estos moments del porc i del pollastre de carn són preus molt bons. Si es mantenen els preus un poquet, este any es podria arribar als set-cents milions d'euros.

Què destaca sobretot? Destaca la carn de porc, que produïx al voltant de dos-cents quaranta milions d'euros. La carn de porc sempre està entre el 35% i el 40%. La carn d'au són dos-cents nou milions d'euros, sempre està entre el 30% i el 35% del valor total. I després els ous produïxen seixanta milions d'euros, que està entre el 8% i el 12%. Cal dir que la ramaderia intensiva aporta el 80% del valor econòmic de tota la ramaderia en la Comunitat Valenciana. D'ahí que, des de l'administració, hem de fer un gran esforç per a potenciar el que és la ramaderia extensiva, la ramaderia que dóna un valor, també, medi ambiental molt important.

He ficat també el valor de la producció agrària, tant agrícola com ramadera, que és de tres mil quatre-cents milions d'euros. Més que res perquè ho puguen comparar.

L'altra pregunta que vostés ens van plantejar era vore l'oferta i la demanda. Nosaltres en l'administració no tenim mitjans per anar comarca per comarca, poble per poble per a vore quina és l'oferta i la demanda de necessitats d'escorxador. Aleshores, jo el que he fet és una anàlisi grosso modo de la quantitat d'animals que hem venut per a sacrificar als escorxadors i els animals realment sacrificats en escorxadors. I això em dóna una lectura: aquells sectors econòmics que poden tindre un potencial de creixement important i aquells sectors econòmics que estan perdent molt valor afegit perquè els enviem a sacrificar a altres comunitats autònomes. I després la tipologia dels escorxadors que és el que vostés em demanen.

Aleshores, si mirem la primera columna estan els animals que hem venut per a sacrificar als escorxadors produïts a la Comunitat Valenciana. I l'altra és els animals realment sacrificats. Aleshores, veiem, per exemple, que a la província d'Alacant hem de portar molts vedells a sacrificar dins la província. Crida l'atenció la quantitat de corders. És a dir, enviem cent huitanta-tres mil però sacrifiquem tres-cents quaranta-quatre mil. És a dir, que estan entrant molts corders d'altres províncies per a sacrificar aquí a la Comunitat Valenciana. És a dir, que realment, en la província d'Alacant hi ha demanda de carn de corder. Hem de ficar en l'ADN dels nostres ramaders que realment hi ha futur, que tenen potencial perquè estem portant corders de fora per a sacrificar aquí dins per al nostre mercat. Naturalment, també hi haurà escorxador que esta carn la vendrà en Albacete, la vendrà en Múrcia o la vendrà en Conca. Però, bé, que realment hi ha una demanda per als escorxadors.

Crida l'atenció el porc que realment estem per davall del 60% de capacitat de sacrifici. Això és la lectura contrària. És a dir, aquí estem perdent molt valor afegit perquè estem enviant este producte a sacrificar a altres províncies generant ocupació i generant riquesa en altres províncies de l'estat espanyol. I el que passa amb els conills clama al cel. Realment, la província d'Alacant només sacrifica un 1% dels conills que produïx. Realment les xifres són impactants.

A Castelló, més del mateix. Pel que fa als corders, n'hem enviat a sacrificar 117. 000 i en matem 200. 000. És a dir, un dèficit d'un 71%. És realment un potencial de la ramaderia extensiva. En porcs, matem un 7%, és a dir, estem perdent una quantitat de llocs de treball i de riquesa brutal perquè estos porcs que sacrifiquen a Catalunya, a Aragó creen riquesa ahí, no la creen aquí. Però això és una cosa que cal tindre en compte. En conills estem matant el 50% en la província de Castelló. I d'aus pràcticament també el 50%. Que és el que estic comentant-los.

Província de València. Si miren les dades de boví és perquè tenim l'escorxador de Medina, que abans era de Martínez Loriente i Mercadona, que sacrifica 150. 000 vedells a l'any. Aleshores, el desequilibri és brutal. Però bé, la lectura que hem de fer és que la ramaderia -ja acabe de seguida- d'engreix de vedells tindria molt potencial. Els porcs, el mateix: portem porcs de fora a sacrificar. I de conills només es sacrifica un 21%.

En el global, en el conjunt de la Comunitat Valenciana, veiem que hi ha un dèficit molt important de sacrificar conills, veiem que hi ha un dèficit molt important de porcs i després hi ha sectors ramaders, com són les aus, els corders i els vedells, que la ramaderia té potencial quant a portar més animals per a sacrificar a la nostra comunitat.

Escorxadors a la Comunitat Valenciana n'hi ha cinquanta-dos. Però, amb compte, hem anat amb caigudes. Si miren, a Alacant n'hi havia vint-i-u; en tenim dotze. A Castelló n'hi havia vint-i-nou, en queden vint. A València n'hi havia trenta-u i en queden vint. L'any 2005 n'hi havia setanta-huit escorxadors i actualment només en queden cinquanta-dos.

Respecte a les orientacions de sacrifici, la reducció també és la mateixa. Veiem que d'aus n'hi havia díhuit i en queden setze, de bous en teníem quaranta i en queden catorze, de porcs en teníem cinquanta i en queden vint-i-dos, de conills en teníem deu i en queden set, de cavalls en teníem nou i en queden cinc, i d'oví caprí en teníem trenta-set i en queden vint-i-huit.

La distribució geogràfica dels escorxadors és esta: com escorxadors de sacrifici ecològic tenim el de Benassal i el del Mercavalencia, això és la informació que ens ve del CAE. I a l'hora d'analitzar la propietat dels escorxadors, en el Rega no tenim categoritzat, és a dir, no registrem qui és el propietari, si és públic o és privat. Aleshores, jo el que he fet és que, si la denominació és Ajuntament d'Atzeneta, és públic. I després, si per coneixement sé que un escorxador com el de Mercavalencia és públic i és de gestió privada, l'escorxador de Vinaròs és públic de gestió privada perquè són de la Diputació de Castelló. Aleshores, a l'hora de mirar l'orientació, la propietat, en la província d'Alacant tots els escorxadors són privats, en la província de Castelló tenim set escorxadors públics i tenim dos escorxadors que són de la Diputació de Castelló, però que la gestió és privada; i en la província de València tenim un escorxador públic, que pertany a l'ajuntament, i després hi ha quatre escorxadors que són públics quant a la propietat però que la gestió és privada.

I per acabar, el que vull deixar molt clar és que la Comunitat Valenciana té un estatus sanitari molt elevat. S'ha fet un gran esforç per tot l'equip de veterinaris de la conselleria, dels ramaders i per veterinaris de les ADS eradicant malalties, que la seguretat alimentària està garantida, s'estan fent molts controls per a garantir la seguretat alimentària, que la política ramadera és competència de la conselleria d'agricultura, la política dels escorxadors és una competència compartida entre agricultura i la conselleria de sanitat. Sectors ramaders en crisi són els conills, l'oví i caprí. Sectors ramaders en expansió són l'engreix de porcs i d'aus. La ramaderia ecològica té potencial perquè hi ha demanda de productes ecològics i jo crec que caldria apostar per mantindre i potenciar els escorxadors públics que tenim perquè ajuden a fixar gent en el territori.

I moltes gràcies per la invitació i poder estar aquí amb tots vostés.

El senyor president:

Gràcies a vosté, senyor Marzà. La veritat és que ha condensat eixos quaranta-set minuts que tenia inicialment en vint. Pot respirar i beure aigua perquè ha anat pràcticament sense respirar.

I ara passarem la paraula perquè puguen preguntar els diputats i diputades.

Per part del Grup Parlamentari Podemos-Podem, la senyora Beatriz Gascó.

La senyora Gascó Verdier:

Moltes gràcies.

Gràcies, senyor Marzà, ha sigut un poc difícil seguir-lo amb tantes xifres. No, no. Moltíssimes gràcies perquè, de totes maneres, el material es queda i a l'hora de fer el dictamen ens serà de molta utilitat i entenc que vosté volia tractar de fer-ho el més complet possible i ho ha aconseguit. Moltes gràcies. Però per a escriure més que res era difícil quedar-se amb totes les xifres.

A nosaltres ens interessa -com ja li he dit al compareixent anterior- saber de quina forma l'administració pot dur a terme eixe treball de suport i d'ajuda als xicotets productors que han sigut i són, sobretot, els que fixen població en les zones d'interior. Per a nosaltres, una de les grans preocupacions és el tema del despoblament. Aleshores, en eixa evolució dels diferents sectors hi ha impediments, per exemple, en el manteniment de la ramaderia extensiva. En el tema de la transhumància, hem vist que hi ha un productor de boví a Castelló que s'ha de certificar dos vegades, una a Aragó, altra a la Comunitat Valenciana. De quina manera el Consell, la conselleria, està tractant de trobar solucions a eixos impediments burocràtics, diguem, per tal de facilitar que la certificació se simplifique?

Per altra banda, el gran problema és el del relleu generacional. Hem estat parlat del que és l'activitat productiva però no hem parlat de qui la du a terme. De quina manera està la seua subdirecció tractant d'afrontar eixe repte tan difícil i aconseguir que nosaltres puguem continuar menjant producte valencià en els pròxims decennis?

També hi havia una qüestió que era la de. Disculpe, és que no l'havia escrita. La de llei de ramaderia, vigent des del 2003, que apostava fermament per la protecció de la ramaderia extensiva. Hi ha hagut algun tipus de lapsus en l'aplicació d'eixa llei que ha fet que hi haja sectors que no hagen aconseguit mantindre eixe ramat en algunes zones? Perquè hi ha zones que estan aconseguint-ho, altres que no. De quina manera es pot fomentar eixa llei? I també volia saber si la conselleria està treballant en algun tipus de canvi en la normativa, en la llei de ramaderia, si hi ha algun tipus de perspectiva de canvi en eixe sentit.

Quant als ramaders, saber també si hi ha forma de simplificar tot el que és el tràmit burocràtic. Per exemple, pensa vosté que seria possible -encara que siga a mitjà termini- que els ramaders puguen fer algunes tramitacions en els seus ajuntaments sense haver d'anar a l'OCAPA? De quina manera ja s'està pensant en una col·laboració entre l'administració local i La Generalitat?

Quins són els problemes informàtics que les OCAPA estan afrontant? El compareixent anterior ja ens ha parlat del problema de les aplicacions i de la falta de formació. Està La Generalitat treballant en eixe sentit?

Bé, jo ho deixaria ací. Està el tema de l'IRPF per a joves agricultors perquè, pel que es veu, hi havia una notícia que va aparéixer, alguna informació que parlava sobre els diners que reben de la PAC han de pagar molt de sobte i si hi ha alguna manera de facilitar això. Potser siga una pregunta massa concreta i no.

Moltes gràcies.

El senyor Marzà Cardellat:

Una pregunta. Per favor, la transhumància, quan parles de certificació dos vegades, parla que un transhumant, per exemple, de la Comunitat Valenciana, quan entra a Aragó s'ha de certificar com a ecològic a València com a Aragó, no? Per temes de traçabilitat.

La senyora Gascó Verdier:

Exactament.

El senyor Marzà Cardellat:

D'acord.

El senyor president:

Gràcies, senyora Gascó.

I ara per part del Grup Parlamentari Ciudadanos el senyor Domingo Rojo.

El senyor Rojo Sánchez:

El senyor president:

Gràcies, senyor Rojo.

I ara per part del Grup Parlamentari Compromís, la senyora Cristina Rodríguez.

La senyora Rodríguez Armigen:

El senyor president:

Gràcies, senyora Rodríguez.

I ara per part del Grup Parlamentari Socialista, el senyor David Cerdán.

El senyor Cerdán Pastor:

El senyor president:

Gràcies, senyor Cerdán.

I ara, per finalitzar, el Grup Parlamentari Popular, el senyor Juan de Dios.

El senyor Navarro Caballero:

El senyor president:

Gràcies, senyor Navarro.

I ara, per a contestar a les preguntes que li han fet, senyor Marzà, té un temps màxim de trenta minuts.

El senyor Marzà Cardellat:

Moltes gràcies.

A vore, jo. Aquí hi ha moltes preguntes que surten de les meues competències. Jo sóc un subdirector, jo sóc un tècnic. Aquí hi ha moltes preguntes que jo no. A vore, jo execute el que l'equip directiu de la conselleria em marca. Jo hi ha coses que estan fora de les meues competències. Vostés m'estan preguntant moltes coses. Jo puc donar la meua opinió però, clar, coses que em desborden a mi, no puc contestar. Perquè jo puc dir moltes mentides i no m'agrada mentir, m'agrada dir sempre les veritats i m'agrada anar sempre amb la veritat per davant. A vore, aniré pam a pam, intentaré anar contestant tot el que m'han preguntat que són moltes coses.

El tema de la transhumància que m'ha preguntat la senyora Gascó, clar, això és normativa del Comité d'Agricultura Ecològica. És a dir, aquí jo no puc entrar perquè això forma part d'altre departament, forma part de la Direcció de Desenvolupament Rural i la PAC. Aleshores, és un tema que haurien de plantejar a l'altra direcció general, a la gent que porta les competències en agricultura ecològica i al CAE. Però està clar que, en el moment que tu tens unes certificacions d'agricultura ecològica, tu has de garantir en tot moment que, al llarg de la cadena de producció, estàs respectant els condicionants d'agricultura ecològica. Això és el que jo entenc.

El tema del relleu generacional. Clar, hi ha un gran problema de relleu generacional, això és evident. No és atractiu treballar en la ramaderia o en l'agricultura. És preferible ser advocat o ser metge que no treballar en l'agricultura. Jo sóc un emigrant de l'arada, ho dic clarament. Aleshores, el tema del relleu generacional vindrà donat en el moment que els preus siguen remuneradors i siga atractiu entrar a treballar en un sector productiu. És la dictadura del mercat fonamentalment. Des de la conselleria es poden fer cosetes però, al final, el que marca és el senyor mercat. Aleshores, si els preus no ajuden, la gent se'n va al que és més fàcil -que és el que comentava el company-, se'n va a la integració, a l'engreix de porcs, a l'engreix d'aus, a l'engreix de titots. Per què? Perquè és fàcil, no té risc econòmic i és comprar un lloc de treball. T'assegures un altre lloc de treball de per vida. D'acord?

Quant a la llei de ramaderia, la llei de ramaderia de moment no pensem canviar-la, llevat que vostés ens proposen alguna coseta. De moment no la pensem canviar perquè, tal com està, pensem que està bé. Aleshores, en estos moments jo no tinc cap notícia que m'haja vingut de cap lloc, de canviar la llei de ramaderia. Però bé, les lleis les fan les persones i tot es pot canviar.

Quant a simplificar els tràmits burocràtics, home, ja he dit que jo no sóc la persona que ha de decidir això. Però jo porte vint-i-set anys a la conselleria i tinc molt clar que hem de simplificar tots els procediments burocràtics. I la forma de simplificar-los seria un portal agrari. Utilitzar les noves ferramentes informàtiques. I on hi haguera borses de ramaders que no poguéssen gestionar els portals, seria fer una col·laboració via ajuntaments, a través de les diputacions o com fos. Però això no deixa de ser una opinió personal meua. No forma part de la política de la conselleria.

Problemes informàtics clar que en tenim, perquè els sistemes informàtics i les aplicacions informàtiques que hi havia a la conselleria és que no són del segle passat, sinó del segle XVIII. És a dir, estan elaborats en unes arquitectures informàtiques que hui en dia és impossible treballar. Jo com a responsable, m'arriben queixes de tots els costats. Les ferramentes informàtiques que tenim no ens permeten treballar, és la trista realitat. Ja m'agradaria a mi disposar de ferramentes informàtiques tal com tenen altres comunitats autònomes però, per desgràcia, no les tenim. És manifiestamente mejorable però una barbaritat. En això estic d'acord amb vostés.

Respecte a l'IRPF dels joves agricultors, això a mi se m'escapa. Jo no puc entrar perquè això, senyora Gascó, és una competència que no puc opinar.

Respecte al que ha comentat la senyora Rodríguez, «mataderos y qué medidas están tomando para que los mataderos tengan mayor mercado». A vore, insistisc, tampoc em competix a mi això. Jo no faig temes de mercat. És a dir, la meua subdirecció és d'execució de les polítiques que em marca l'equip directiu de la conselleria i tots els programes que em marquen. És a dir, els plans nacionals de control oficial de malalties, el pla nacional de control de la cadena alimentària, els moviments pecuaris, les eradicacions de malalties. No dissenyem una política d'escorxadors. Insistisc, l'escorxador, al final, depén de la dictadura del mercat. Tots depenem de les necessitats que tinguen les empreses, els hostalers, els consumidors que hi haurà més potencial o més projecció d'un determinat tipus de ramaderia que un altre. És el que jo entenc. Al final tot són números. Què està passant? Està passant que tu pots menjar porc cada dia de la setmana durant un mes seguit i cada dia menjar una cosa diferent. Esta és la realitat. Amb 4,5 euros pots comprar un llomello de porc i menja una família. No obstant això, el preu de corder, unes xulletes de corder són 12-14 euros i no menja una família. Aleshores, al final, és un tema d'economia. El país està en crisi. La disponibilitat de diners que tenen les famílies és molt reduïda. La gent, què fem? Consumir pollastre que és barat, consumir porc que és barat. Conill? És car, ja no es consumix. Corder, és car, no es consumix. Vedella, és cara, no es consumix. Per què? Perquè el consumidor tendix als ous, al pollastre i al porc. Aleshores, jo crec que és un tema d'economia. El tema d'afavorir la ramaderia extensiva i el corder i el cabrit està lligat al tema de la restauració. És a dir, és conscienciar els nostres restauradors que utilitzen els nostres productes i que siguen els nostres restaurants un aparador dels productes valencians. Jo crec que per ahí s'hauria de treballar. Igual que es va fer en el seu dia amb el salmó noruec, que van entrar en els restaurants de categoria, després van baixar a restauració i avui en dia en tots els llocs hi ha salmó noruec.

Per exemple, ara està de moda l'angus en la vedella. Jo m'estire dels cabells. Que els restauradors valencians oferisquen angus, Aberdeen-Angus, que és una base que ve dels Estats Units i són peces de carn congelades que vénen d'Estats Units i que això t'ho oferisquen com una menja exquisida. I estem despreciant les races autòctones pròpies nostres. És a dir, ens estem tirant pedres damunt del nostre terrat. Cal unir voluntats perquè això no siga aixina. Això ho hem de fer amb tota la societat.

Domingo comentava de les grans empreses. A vore, els contractes d'integració dominen pràcticament tota la ramaderia. (Pausa) Ai, perdona, perdona, Domingo, sí, perdona. Ah, no, perdona! (Remors)

Si som autosuficients. No som autosuficients. Ens sobrarà carn de porc, ens sobrarà carn de pollastre, ens sobraran ous, llet aixina, aixina, però carn de corder, no. Estem portant moltíssims corders d'altres comunitats autònomes per a engreixar aquí perquè no tenim suficients corders. Esta és la trista realitat i la prova la té en la quantitat de corders que estem sacrificant i en la quantitat de corders que estem enviant a sacrifici. No som autosuficients.

Quant a ajudes a escorxadors, és que això depén del servei d'indústries agroalimentàries. No és un servei que porte jo, és un servei d'indústries agroalimentàries.

I potencial la ramaderia extensiva, clar que en té. Si sabem fer les coses ben fetes, clar que té potencial. Però hem de saber fer les coses ben fetes. Jo quant he anat amb els meus xiquets al viatge de la comunió a Disney i veig que la marca de la llet de Disney és la llet d'aquí i et donen compota de poma i et diuen: «Compota elaborada con manzanas 100% francesas. » Dic: «Esta gent, en el seu ADN tenen que han de consumir productes del país. » En les taxes d'atur que tenim en este país, si fóssem capaços de prioritzar el consum de productes valencians o de productes espanyols, la quantitat de llocs que generaríem de treball i la quantitat de riquesa que generaríem! Però això és un treball que s'ha de fer des de les escoles. A Navarra i al País Basc això ho tenen molt interioritzat. Però, per desgràcia, aquí els valencians no ho tenim interioritzat. I ahí hi ha molt treball a fer però s'ha de fer des de les escoles, quan els xiquets són xicotets.

Respecte al que em comentava el senyor Cerdán -i perdone que me n'he anat, que veig que el temps va passant- que el mercat està dominat per les grans corporacions. Home, està dominat per les grans corporacions. Jo pense que en l'estat espanyol tenim l'empresa de producció de carn de porc més important de tota la Unió Europea. Naturalment que estan dominats per les grans produccions. Però, clar, esta empresa què t'oferix? Que si tu tens un capital, tu invertixes, fas una granja d'engreix que no necessites mà d'obra qualificada, tu pots treballar allí o pots tindre mà d'obra assalariada, i tens un retorn que et permet viure. Jo sempre dic que el que es fa una granja no es fa ric, perquè els marges que tens de benefici per a la família són molt reduïts. Però estàs comprant un lloc de treball i, naturalment, la gent per on es decanta? A construir granges d'engreix de pollastres o granges d'engreix de porcs. És el camí que estem seguint en la ramaderia. D'ahí que la ramaderia intensiva tinga un 80% de pes dins del conjunt del valor de tota la ramaderia valenciana.

Marge de maniobra? El marge de maniobra és molt estret, de fet, l'equip directiu de la conselleria ha apostat molt seriosament per establir una llei de contractes d'integració perquè el ramader estiga en igualtat de condicions amb les grans empreses integradores. A vore, és un passet més, és el primer passet que s'ha donat en molts anys en esta comunitat autònoma. I tenim moltes dificultats per a tramitar-la. Li sóc franc perquè si som competents i no som competents, jo ho estic sofrint tots els dies. Però, bé, estem intentant tramitar-la i jo crec que dins de poc vorem llum. Espere que arribe prompte perquè vostés la puguen estudiar.

I per últim, el que comentava el senyor Navarro, a vore, valoració del treball. Anem de cap, però de cap. Jo he ficat els números en la primera diapositiva. Per a executar tota la política ramadera a la Comunitat Valenciana som setanta-nou veterinaris, comptant-me a mi, setanta-nou. L'altre dia en un curs que vam fer de formació als veterinaris de la conselleria d'agricultura, als veterinaris de les ADS responsables de les explotacions sanitàries de la comunitat de tuberculosi, el cap de secció d'Àvila em comentava, quan li deia ja les xifres: «Jo a la província d'Àvila tinc quaranta veterinaris en OCAPA i a la territorial tinc set veterinaris i jo quaranta-huit persones. » Província d'Àvila. I aquí estem parlant setanta-nou veterinaris en tota la comunitat, incloent-hi laboratoris, direccions territorials i totes les OCAPA. Clar que ens faria falta gent! És inqüestionable. Es van amortitzar moltíssimes places i ara anem molt curts de personal, però molt curts.

La valoració? Jo el que veig és que tots els companys, el capital humà que té la conselleria és brutal perquè els que estem ens deixem la pell, es treballa, el dia a dia ens ofega, però fem tot el que podem per a tirar avant. I s'està fent un gran esforç per a tirar endavant les polítiques de la conselleria. El que passa és que les polítiques jo crec que tindran el seu reflex en la societat al llarg del temps. A curt termini és molt difícil vore moltes vegades coses.

Quant a formació, hi ha formació dels companys veterinaris, l'IVAP té cursos de formació que, i a banda, per a temes específics, portem especialistes de fora per a formar a tots els companys de la conselleria. Respecte a formació dels ramaders, es fa formació de ramaders, es fan molts cursos sobretot en temes de benestar animal, que és un tema que està el debat en el carrer, es fan cursos de formació de transportistes, s'han fet cursos també pel que fa a personal d'escorxadors per a sacrificar els animals correctament i respectar el benestar dels animals. És a dir, es fa molta formació. Que faria falta més formació? Naturalment que faria falta moltíssima més formació. Però, clar, per a fer formació ens hem de dotar de més pressupost i de més mitjans. Perquè, si no tenim gent. I en sanitat -perquè jo també porte sanitat vegetal- s'està fent una divulgació brutal en la Xylella, però brutal. Però clar, la gent que s'està ocupant de fer la divulgació, no està fent tasques d'inspecció. Em comprén o no? Gent ens en faria falta.

Vehicles. Que li he de contar dels vehicles? Clar que ens fan falta vehicles perquè els vehicles són molt antics amb molts quilòmetres. Però, bé, insistisc, no em correspon a mi, correspon a la direcció de la conselleria.

Respecte a la ramaderia ecològica, insistisc, encara que jo porte ramaderia, no porte ramaderia ecològica. Depén de la Direcció de Desenvolupament Rural i la PAC i del Comité d'Agricultura Ecològica. No puc opinar de temes d'agricultura ecològica.

Respecte a l'ajuda de la nominativa de Morella. Bé, açò està clar -jo ho tinc clar- que hem de donar suport als escorxadors d'interior, a escorxadors de zones desfavorides, perquè igual que perquè sobrevisca un poble és imprescindible que hi haja una escola. Un poble sense escola jo crec que és inviable. Però és que, després de l'escola és molt important que hi haja també una carnisseria. Aleshores, els carnissers dels pobles xicotets, de zones desfavorides, de zones rurals necessiten prop uns escorxadors per a poder tindre producte carni a la venda per a alimentar les famílies. Aleshores, el sosteniment dels escorxadors de la Comunitat Valenciana, millor dit, dels pocs escorxadors que tenim a la Comunitat Valenciana, hauria de ser un tema prioritari perquè són realment necessaris. Si tu tens escorxadors, el ramader pot comercialitzar el seu producte a l'escorxador de proximitat o a l'escorxador local, subministra la carn al carnisser i ja tens una sèrie de famílies que fixes gent en el territori. Per tant, nosaltres creem que és fonamental tindre escorxadors.

Respecte a l'ajuda nominativa, he de dir que, quan ens vam passar els pressupostos estava malament, va haver-hi una errada perquè en l'ajuda ficava: ajuda nominativa. Però baix, en el desenvolupament, en la fitxa pressupostària 7 ficava que era per concurrència competitiva. (Remors) Sí, sí, ficava concurrència competitiva. (Algú diu: «En los documentos que teníamos nosotros, no. ») Bé, jo. (Remors) Jo el que tenia ficava «concurrència competitiva». I, a més, va haver-hi una errada perquè en la fitxa estava enquadrat unes coses al capítol IV i unes altres al capítol VII. Aleshores, vam haver de parlar en el servei d'economia i pressupostos perquè s'arreglaren tots estos desfasaments. I ahí es va perdre molt temps. Després es va intentar tramitar l'ajuda però, el que estic dient, els serveis horitzontals van com van. Per exemple, l'orde de competitivitat i sostenibilitat d'explotacions ramaderes ens ha costat catorze mesos de tramitar. I això és una realitat. Jo ho he sofrit insistentment en la tramitació. Aleshores, no dóna temps a tramitar-la. I bé, estem treballant i la idea és de tramitar l'ajuda com més aviat millor.

Les ajudes dels escorxadors públics o dels escorxadors privats, això ja he dit que depén del servei d'indústries agroalimentàries. Nosaltres ahí no entrem.

Visió de futur i realitat? Home, jo crec que la ramaderia té molt de futur i més en este país perquè reunim unes condicions molt òptimes quant a temperatura, quant a clima per a la criança de porc, per a la criança de pollastres, per a la criança de corders. Tenim unes condicions ambientals molt favorables. De fet, les grans empreses integradores de pollastres et diuen que no saben per què però la Comunitat Valenciana reunix uns requisits que fan que siguen uns cèntims més barat produir en la Comunitat Valenciana que en altres llocs. Després, a banda d'això, la calor, la sequera que la patim i que no ens agrada moltes vegades -sobretot la sequera- ens ajuda a la transmissió de malalties perquè, normalment, en ambients freds i humits -el cas de la influenza aviar que hem tingut en França- afavorix a muntó la propagació de virus. Aleshores, aquí, les temperatures que tenim i la humitat que tenim en l'ambient són contràries al fet que el virus es mantinga viable. Aleshores, tenim una sèrie d'avantatges competitius que hem d'aprofitar.

Per exemple, la província de València, pel que fa a escorxadors d'aus, tenim una gran quantitat, respecte al nombre d'escorxadors, i la capacitat de sacrifici que estem portant molts pollastres d'altres províncies de l'estat espanyol per a sacrificar. Això és un avantatge competitiu. Perquè, hui en dia -no sé si ho saben-, Espanya és dels pocs països al món, sinó l'únic que el pollastre es menja en fresc. En França, en Estats Units, en Anglaterra el pollastre el volen congelat. Aquí, què passa? Que entren en joc pollastres produïts en condicions sospitoses una miqueta o no tan competitives com altres quant a sanitat alimentària, pollastres de Brasil, de Tailàndia i nosaltres no. Nosaltres mengem un pollastre de qualitat fet aquí i fresc. Aleshores, avui en dia es treballa al cèntim. I en treballar al cèntim, els escorxadors volen granges que estiguen a menys de dos hores en camió per a poder fer dos sacrificis. Abans es feia un sacrifici per la nit, ara se'n fan dos perquè es treballa molt ajustadament. Aleshores, al voltant de dos hores des dels escorxadors que tenim a la província de València, hi ha molt potencial per a desenvolupar encara més ramaderia. Això és la meua opinió personal. Jo crec que tenim molt potencial.

Polítiques que ajuden el sector? S'està fent tot el que podem. Nosaltres som responsables de la sanitat animal. Aleshores, treballem molt intensament ficant cor i ànim per a controlar les malalties. Perquè eradicar malalties suposa reduir costos de producció. L'animal malalt no transforma el pinso en carn. I s'ha fet un gran esforç. I faig a ficar-li un exemple, la malaltia d'Aujeszky en els porcs. Abans, per a criar un porc feia falta dos-cents setanta quilos de pinso, hui amb 220-230 fem un porc. És a dir, l'estalvi econòmic ha sigut brutal. Però per què? Perquè hem eradicat una malaltia, que és la malaltia d'Aujeszky. No sé si em comprén. Aleshores, nosaltres treballem tot el que podem en col·laboració amb el laboratori eradicant totes les malalties. A banda del que ens marca la Unió Europea i que ens marca el ministeri d'agricultura, s'ha fet un gran esforç i es seguix fent tots els dies un gran esforç per a controlar les malalties. Som l'única comunitat autònoma, l'única, de l'estat espanyol que ha fet un simulacre d'influenza aviar conjuntament amb totes les empreses del sector. I per què hem fet un simulacre? Perquè volem estar preparats per a salvaguardar els interessos dels nostres ramaders que, per si de cas ens apareix algun brot, perquè tenim l'Albufera, tenim aus migratòries, i la influenza aviar es transmet per aus migratòries, hem pensat que som una zona amb molt de risc i hem desenvolupat un pla pilot per si de cas en algun moment tenim el problema, per saber tot el món el que hem de fer per a controlar el problema.

I de fet, hem convençut l'associació avícola valenciana que compre uns contenidors per a poder sacrificar els animals, en cas que siga obligatori sacrificar els animals perquè ens aparega un problema. Tenim amenaces molt grans. Al nord d'Àfrica hi ha febre aftosa glossopeda, això seria terrible per a nosaltres. Terrible perquè des d'Alacant està baixant constantment, ara per exemple en estiu, baixarà molta immigració de tota Europa al nord d'Àfrica i ahí tenen una amenaça molt gran. França té llengua blava el serotipus set. A Andalusia i Extremadura està la llengua blava a serotipus quatre; nosaltres estem lliures. I el principal problema que tenim en estos moments a la comunitat és la tuberculosi en boví i és el que estem treballant i li ho dic, jo perd fins el dormir. I molts dels companys meus també perden fins el dormir en cursos de formació, en xarrades amb la gent, en divulgació i estem fent tot el que podem -jo crec- i més per a controlar el tema.

I canvis en el nou govern? Això jo tampoc sóc qui per a opinar. Jo estic allí, estic treballant tot el que puc, igual que tots els meus companys, però jo els canvis de nou govern no. (El senyor Navarro, amb el micròfon desconnectat, diu: «Las políticas que llevaba el anterior gobierno con las que se llevan ahora. Si se siguen las mismas líneas que había o ha habido algún cambio. No digo cambios de gobierno, sino las políticas. Como lleva veintisiete años. »)

Sí, estem intentant canviar moltes coses. Les línies d'ajuda, per exemple, es prioritza l'agricultura ecològica que mai s'havia tingut en compte, es prioritza per exemple a les dones, es prioritza per exemple els joves en línies de subvencions. Estem treballant per a fer una nova estructura de les agrupacions de defensa sanitària, perquè creiem que les agrupacions de defensa sanitària ara en estos moments estan una miqueta criticada la seua viabilitat perquè estem en un silenci epizoòtic, és a dir, no tenim tants problemes de malalties i, quan u té zero problemes de malalties, penses que, bé, això no és necessari. Però jo sempre dic que les guerres sempre es guanyen en temps de pau. I cal estar preparats per a quan vinga la guerra, perquè algun dia ens agafarà el bou perquè avui en dia el món és global i les malalties corren. Aleshores, s'està treballant en les ADS per a donar-los altres enfocaments més sanitari i per incorporar els veterinaris en temes de gestió tècnica, inclús si algú vol econòmica, a través del CITA i estes cosetes. És a dir, estem intentant fer tot això.

I no sé si he contestat a totes les preguntes que vostés m'han plantejat.

El senyor president:

Pareix ser que sí.

Gràcies, senyor Marzà.

Donarem ací per conclosa la segona compareixença i donarem un descans de quatre minuts per a acomiadar el compareixent.

I teníem la següent compareixença a la una. Si arriba un poquet abans, estiguen prop perquè començarem abans.

(Se suspén la reunió durant uns minuts)

Compareixença del senyor Francisco Rodríguez Mulero, secretari autonòmic d'Agricultura i Desenvolupament Rural

El senyor president:

Ja tenim al següent compareixent ací. És el senyor -jo crec que ja el coneixen perquè ha comparegut moltes vegades en la comissió d'agricultura- Francisco Rodríguez Mulero, secretari autonòmic d'Agricultura i Desenvolupament Rural i director de l'Agència Valenciana de Foment de Garantia Agrària.

Ja coneix la dinàmica de la comissió. Així que, per a no perdre més temps, li donem la paraula per un temps màxim de vint minuts per a exposar el tema.

El senyor Rodríguez Mulero:

En primer lugar -aunque probablemente los comparecientes que me han precedido, técnicos de la conselleria de agricultura, ya les hayan aportado toda una serie de datos que ilustran el sector ganadero de la Comunidad Valenciana-, me van a permitir que haga una breve y concisa fotografía del mismo, pues es imprescindible para poder explicar las líneas de actuación de la secretaría autonómica en materia de ganadería.

En cuanto a la distribución territorial de la actividad ganadera, la mayoría de los apicultores censados están en la provincia de Valencia, más del 55%, destacando las comarcas de Camp del Turia, Hoya de Buñol-Chiva, Valle de Ayora, la Ribera Alta y la Costera. Las granjas de porcino están ubicadas principalmente en la provincia de Castellón, más de 60%, con una alta concentración en las comarcas dels Ports, el Maestrat, Alt i Baix Maestrat, y el resto de granjas están en las provincia de Valencia sobre todo en los Serranos y en el Camp del Túria, en Requena y Utiel, y en la Vall d'Albaida. En Alicante hay cuarenta granjas fundamentalmente localizadas en el Camp d'Elx y en la Vega Baja.

Las explotaciones de ganado bovino también están ubicadas fundamentalmente en la provincia de Castellón, más del 65% de las explotaciones, y se vuelve a producir la circunstancia de una alta concentración en la comarca de Els Ports, con algo menos de la mitad de todas las granjas de la Comunidad Valenciana y la mayoría de cría y engorde de terneros. Por su parte, las granjas de vacuno de leche están ubicadas mayoritariamente en la provincia de Valencia. En cuanto a las granjas de conejos es también en la provincia de Castellón donde se concentran la mitad de las doscientas veinte granjas que hay y el resto en Valencia con ochenta y treinta en Alicante.

De las aproximadamente seiscientas granjas de pollos y gallinas que hay, la mitad está también en la provincia de Castellón, fundamentalmente en Alt i Baix Maestrat y en la zona de Vinaroz; doscientas cincuenta en la provincia de Valencia, en Utiel, la Vall d'Albaida, los Serranos, la Ribera Alta y Camp del Túria, y alrededor de cincuenta granjas en la Vega Baja y en el Comptat en la provincia de Alicante.

Más de mil trescientas explotaciones de ovino y caprino están ubicadas alrededor de toda nuestra geografía. Seiscientas en Castellón, fundamentalmente Els Ports, Alt i Baix Maestrat y Palancia; cuatrocientas en Alicante, y algo más de trescientas en Valencia.

El senyor president:

Gràcies a vosté, senyor secretari autonòmic.

Ara passarem a les preguntes dels grups parlamentaris. En primer lloc, el Grup Parlamentari Podemos-Podem, la diputada Beatriz Gascó.

La senyora Gascó Verdier:

Yo echo en falta que haya hablado un poquito más de políticas. Aparte de cuáles son las apuestas de la conselleria, saber de qué manera ustedes se están dejando la piel -como decía su predecesor, el señor Marzà- por defender a este sector en particular y por encontrar las vías de solución a los problemas que les afectan. Por una parte, en efecto, la creación, intentar crear vías de solución a esa dependencia del mercado es fundamental y, en ese sentido, coincidimos en que es muy importante conseguir valorizar el producto aquí, el apoyo al consumo local de nuestros productos. Pero, por otra parte, hay otros problemas como, por ejemplo, en el tema de sanidad está el tema de la destrucción de cadáveres, por ejemplo. Entonces me gustaría saber si usted tiene una idea de cuánto cuesta a las arcas públicas la destrucción de los cadáveres en la Comunidad Valenciana o, por lo menos, cuál es la política de la conselleria en ese sentido.

El senyor president:

Gràcies, senyora Gascó.

I ara per part del Grup Parlamentaria Ciudadanos, el senyor Domingo Rojo.

El senyor Rojo Sánchez:

El senyor president:

Pareix més una compareixença del senyor Mulero de temes generals que de la qüestió que ens toca en esta comissió. Però bé, aprofitant la seua visita, imagine que els diputats volen traure alguna cosa més d'informació.

Per part del Grup Parlamentari Compromís, té la paraula la senyora Cristina Rodríguez.

La senyora Rodríguez Armigen:

Yo me voy a ajustar al tema. (Rient)

Y luego, otra pregunta, tengo entendido que desde la conselleria se está intentando cambiar el PDR en el sentido de fomentar la ganadería extensiva para la prevención de incendios, y me gustaría que nos detallara un poco este tema y cómo cree que esto puede beneficiar al sector y, además, contribuir a la fijación de población al territorio. Algo que a todos en esta comisión nos preocupa y que nos consta que también en el Consell les preocupa también. El propio presidente de La Generalitat (tus), el señor Ximo Puig, anunciaba hace una semana una ley de despoblamiento, una ley que imagino que su secretaría tendrá mucho que decir en esta ley. Y me gustaría saber si tiene algún conocimiento de por dónde pueden ir las directrices de esta ley. Y también me gustaría saber si esto tendrá alguna repercusión en la ganadería valenciana.

El senyor president:

Gràcies, senyora Rodríguez.

I ara per part del Grup Parlamentari Socialista, la senyora Sabina Escrig.

La senyora Escrig Monzó:

Moltes gràcies, president.

Y, por último -voy a ser muy breve-, sí que le invitaría, les invitaría, a los miembros de la conselleria a que continúen escuchando al sector porque yo estoy segura -creo que aquí coincidiremos todos- de que esta comisión ha sido para nosotros muy didáctica. Hemos aprendido mucho escuchando a toda la gente que ha venido a esta comisión.

El senyor president:

Gràcies, senyora Escrig.

I ara, per finalitzar, per part del Grup Parlamentari Popular, el senyor José Ramón Calpe.

El senyor Calpe Saera:

Moltes gràcies, senyor president.

En cualquier caso, porcentualmente es muy inferior al de las solicitudes de los agricultores. ¿Qué perspectiva tiene usted respecto a esta gran convocatoria de los veintitantos millones de euros? ¿También se va a producir este fenómeno de que el peso de la ganadería va a ser mucho menor? ¿Tiene la ganadería -como se ha dicho aquí también por algún compareciente- dificultades especiales para la tramitación de estas ayudas? ¿Ha pensado, si es así, la conselleria algún tipo de actuación que les pueda facilitar participar en las convocatorias y tener acceso a ellas?

El senyor president:

Gràcies, senyor Calpe.

El senyor Rodríguez Mulero:

Antes de empezar quiero agradecerles la decisión que han adoptado de hacer una comisión de estudio sobre la ganadería porque eso pone de manifiesto el interés que tiene esta comisión en avanzar y en ayudar a que el sector agroalimentario sea como lo es: estratégico y tenga un futuro cierto en esta comunidad. Por tanto, como responsable de secretaria, les agradezco que hayan decidido esta comisión y espero que hagan otras en otros temas porque la verdad es que está bien que desde las Cortes analicemos la situación de los sectores económicos y seamos capaces, de nuevo, de tomar las decisiones pertinentes en materia presupuestaria, por ejemplo, que lo deciden ustedes, y en materia de política general y de recomendaciones y de cuestiones normativas que sean conscientes de la situación. Por tanto, muchas gracias por haber decidido esta comisión.

Bien, voy a intentar contestar a todas las preguntas y voy a intentar empezar… Algunas igual sirven para todas las iniciativas. Voy a empezar por la primera, las preguntas de Podemos. Aquí me he apuntado el tema de la destrucción de cadáveres como primera pregunta. Efectivamente, la gestión de destrucción de cadáveres está organizada en esta comunidad a través del seguro, los ganaderos tienen un seguro que está subvencionado por la conselleria, donde gestionan en la provincia de Castellón en común a través de un seguro la retirada de cadáveres, y en la provincia de Valencia y de Alicante de manera individual los ganaderos, a través del seguro, tienen concertado la retirada de cadáveres y la conselleria les subvenciona el coste de la póliza de seguro.

Bien, y luego las líneas fundamentales de actuación son el desarrollo de todo este tipo de problemática y de objetivo. La verdad es que tenemos una política, pero no estamos satisfecho y estamos elaborando -como ya les he dicho antes- un programa de trabajo de ideación en ganaderías que, como ya les he dicho antes, tiene los cuatro objetivos básicos que antes he enumerado.

En cuanto a la dificultad de tránsito en los caminos eso se arregla con dinero porque, si llevamos muchos años donde no hemos dedicado ni un solo euro a facilitar el arreglo y la adecuación de caminos rurales, tenemos la desgracia de que los caminos se van deteriorando y, cuando en estos dos últimos años ha habido alguna cuestión de inclemencia meteorológica, se ha intentado actuar en ese tema pero, en los últimos años -y hablo de los últimos diez años-, no ha habido ningún plan de mejora y adecuación de caminos rurales. Hemos recuperado este año con solo un millón de euros -porque no nos pusieron ustedes más, no había más- la línea de ayuda a los ayuntamientos para cuestiones de caminos. Hemos tenido trecientas veinticuatro solicitudes. Imagínense ustedes con un millón de euros qué vamos a poder hacer. Pues si ustedes deciden el año que viene ponernos en el presupuesto más dinero, entonces nosotros seguro que tendremos la posibilidad de actuar para arreglar los caminos rurales. Ya les digo que este año hemos hecho con un millón de euros, pues ya veremos cómo nos las ingeniamos porque no me he traído la lista de ayuntamientos, pero me la pasó el director general la semana pasada. Trescientas y pico solicitudes.

Dicho esto, efectivamente hay un gran problema de… Y sobre todo, donde más problema hay -como usted bien ha dicho, ha citado un caso muy concreto pero es fundamental- es en el interior de la provincia de Castellón, hay un gran problema con los caminos rurales porque, en las zonas de secano, la disponibilidad de adecuación de caminos rurales es mucho más complicada porque los ayuntamientos son mucho más pequeños, no tienen financiación, la actividad agraria tampoco… No es lo mismo que los caminos rurales de la Ribera, que ahí están asfaltados y hay más disponibilidad, los ayuntamientos tienen… En cambio, en los municipios del interior, si no hay una inyección de músculo económico y de esfuerzo por parte de La Generalitat, es difícil que un ayuntamiento con quinientos habitantes y que tenga un territorio rural como el que tiene, con un acceso, además, a zonas forestales, que tenga una buena red de caminos si no hay un plan. Yo llevo dos años proponiéndolo, pero eso es cuestión de dinero. No hay más porque los caminos se arreglan con dinero, entonces no hay más.

En cuanto a las ayudas recibidas por los mataderos, hay varias líneas -como efectivamente supongo que el señor Marzà, que sabe mucho más que de esto, les habrá explicado- pero sí que tengo aquí, en los últimos años la relación de todo lo que han recibido los mataderos de la Comunidad Valenciana en materia de ayudas en líneas concretas.

Luego hay otra vía que es la vía de los convenios, que existía una que es la del convenio con Mercavalencia que, de momento, llevamos doce millones de euros invertidos ya ahí y queda medio millón más para este año. Y esa vía de los convenios ustedes decidieron en el último presupuesto que no la aplicáramos para el matadero de Morella y no la aplicamos. Ustedes decidieron cambiarla y decidieron que la línea nominativa para hacer un convenio con el matadero de Morella no era buena, sí era buena la del matadero de Valencia, pero no era buena la del matadero de Morella y ustedes decidieron cambiarla y lo cambiaron por una línea genérica en concurrencia competitiva por el capítulo IV. El problema es que, cuando había un error… Y les cuento la secuencia y ya vale para todo. Hubo un error en la descripción como…, la enmienda de Podemos se aprobó, pero hubo un error en la descripción de la línea aquí en las Cortes y nosotros no pudimos empezar a tramitar la orden de bases hasta el mes de mayo. Pues no llegó, tramitamos la orden de bases y no llegó. En el presupuesto de este año pusimos una línea parecida, no la misma, parecida, dirigida a intentar financiar iniciativas de estudio de los mataderos pequeños del territorio para facilitarles que analicen la posibilidad de incrementar. Esa orden que el señor Calpe dice que preguntó a la consellera en estos momentos está en intervención, la intervención la informó hace una semana y la informó de disconformidad. Hay que revisar unas cuestiones que la intervención ha planteado y, cuando la tengamos lista para llevarla al Consejo Jurídico Consultivo, la llevaremos y, cuando esté lista para publicarla, la publicaremos. Y después de publicarla sacaremos la convocatoria, que es posterior a la orden de bases.

Es en la fase la que estamos. El presupuesto salió en febrero, ustedes saben que no se puede tramitar una orden de bases hasta que no tengas… No puedes hacer un RA hasta que no tengas el presupuesto abierto. En febrero se inició la tramitación, estamos a día 9 junio, ha pasado la tramitación de abogacía, ha pasado la tramitación de la conselleria de hacienda y de todas las consellerias y ya está en trámite de pasar la tramitación de la intervención. En esa fase estamos. Cuando tengamos esa orden de bases, podremos convocar la línea concreta de presupuesto que ustedes aprobaron, que concretamente dice… Esa línea está en el capítulo IV del programa 714. 80 de la sección 12 y esa línea exactamente lo que dice -si la encuentro- es que los beneficiarios previstos son mataderos de gestión pública o mixta y urbanizaciones ganaderas y la finalidad es fomentar las actuaciones en común mediante ayudas dirigidas a grupos de ganaderos u otras instituciones en el desarrollo de instrumentos para la consecución de canales cortos de comercialización, venta de proximidad y mataderos ecológicos. Porque ya les he dicho antes que uno de los objetivos que tenemos es fomentar esta actividad en el territorio, fundamentalmente por lo que la respuesta -les adelanto ya- que me hacía la señora diputada del Partido Socialista, del PSPV, que me decía qué opinión tenía yo sobre la influencia de la ganadería en la fijación de la población en el interior. Pues esta es parte de la opinión.

El senyor president:

El senyor Rodríguez Mulero:

El senyor president:

El senyor Rodríguez Mulero:

El senyor president:

El senyor Rodríguez Mulero:

El senyor president:

El senyor Rodríguez Mulero:

El senyor president:

Así que nada. Nos despedimos de usted, cerramos aquí la comisión y les recuerdo que la próxima comisión es la semana siguiente que es el día 16 y que tendremos que planificar las visitas ya para después del verano.

(S'alça la reunió a les 14 hores i 3 minuts)

