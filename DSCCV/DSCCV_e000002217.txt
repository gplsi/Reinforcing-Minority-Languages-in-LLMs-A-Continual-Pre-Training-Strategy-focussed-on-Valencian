Comissió de Coordinació, Organització i Règim de les Institucions de La Generalitat realitzada el dia 27 d'abril de 2009. Comença la reunió a les 11 hores i 24 minuts. Presideix el diputat senyor Rafael Maluenda Verdú. Reunió número 15.

Proposició no de llei sobre la condemna de l'atac a la llibreria de la Universitat de València, així com de la resta d'atacs patits per persones, institucions o col·lectius per part de grups radicals, presentada pel Grup Parlamentari Esquerra Unida-Bloc-Verds-IR: Compromís (RE número 29. 358, BOC número 127)

El senyor president:

Pregue a la senyora secretària que comprove el quòrum.

(La senyora secretària passa llista per tal de comprovar si hi ha quòrum)

Moltes gràcies, senyora secretària.

Senyories, en l'ordre del dia el primer punt és: lectura i aprovació, si és el cas, de l'acta de la reunió anterior. Les seues senyories, com de costum, la tenen en la carpeta. I si volen fer alguna observació o volen mirar alguna cosa, és el moment de fer-ho. El seu silenci mos fa pensar que tots estan d'acord en el contingut de l'acta i, per tant, s'aprova per assentiment. ¿És aixina? Moltes gràcies. Queda aprovada.

Quant al segon punt, que són les preguntes de la 157 a la 159, que formula el diputat senyor Eduardo Vicente, com ja estava previst, se substanciaran esta vesprada aproximadament cinc i mitja, més o menys, perquè entrarà un punt de votació a les quatre i mitja i, a continuació, quan acabara eixe punt, serien les preguntes.

Quant al tercer punt, bé, a la Mesa de la comissió ha arribat un escrit de l'il·lustre senyor Enric Morera dient que retira la iniciativa, la proposició no de llei, que tractava d'abordar les transferències de competències establides en l'Estatut d'autonomia, presentada pel Grup Parlamentari Esquerra Unida-Bloc-Verds-IR: Compromís. Jo supose que serà perquè coincidix amb una iniciativa que per unanimitat, mitjançant una transaccional, vam aprovar en ple tots els grups. Supose que eixe serà el motiu.

El senyor president:

Per tant, passem al punt quatre, que és Proposició no de llei sobre la condemna de l'atac a la llibreria de la Universitat de València, així com a la resta d'atacs patits per persones, institucions i col·lectius per part dels grups radicals, que presenta el Grup Parlamentari Esquerra Unida-Bloc-Verds-IR: Compromís.

Tinc entés que la senyora diputada, la senyora Mollà, vol fer una prèvia respecte el contingut de l'exposició de motius. Té la paraula expressament per a eixe tema.

La senyora Mollà Herrera:

Gràcies, senyor president.

Bé. El Grup Compromís voldríem modificar l'exposició de motius en un paràgraf. On diu: «signe inequívoc d'amenaça de mort», dir: «signe inequívoc d'amenaça directa». I eixa és la voluntat que té el grup de modificar aquesta exposició de motius.

El senyor president:

Sí. No és un procediment habitual, no és un procediment habitual. Les exposicions de motius són quan són. No se poden esmenar a través de l'aportació dels grups parlamentaris, però, bé, entenem que si tots els grups estan d'acord, la senyora diputada pot perfectament fer una correcció i solucionar una expressió que a la millor no era massa afortunada.

Si els altres grups estan d'acord, eliminem eixa referència en l'exposició de motius, a pesar, a pesar que ni es votarà l'exposició de motius ni s'aprovarà si prospera la resolució que se proposa. És una cosa que només justifica el que la seua senyoria o el seu grup entén que era el motiu de presentar la iniciativa.

¿Estem d'acord la resta de grups, senyor Camarasa, senyor Ovejero?

Aleshores, ara sí, a la mesa ha arribat una proposta alternativa signada per tots els grups parlamentaris. Podem utilitzar dos procediments, que la presidència no té ningun inconvenient a acceptar el que les seues senyories preferisquen. Entenem que allò oportú és donat que és una proposta alternativa, que se lligga la proposta alternativa conforme queda ara, a continuació que se vote i que expliquen el vot les seues senyories. ¿Estem d'acord amb al procediment?

Moltes gràcies.

Aleshores, anem a passar a procedir a la lectura de la iniciativa conforme queda ara.

El primer punt seria: «Les Corts Valencianes acorden:

«U. Condemnar l'atac a la llibreria de la Universitat de València i la resta d'atacs patits per persones, institucions i col·lectius valencians per part de grups radicals.

»Dos. Exigir a les autoritats competents l'esclariment ràpid dels fets i la depuració de les responsabilitats que se'n deriven.

»Tres. Sol·licitar al Govern d'Espanya la il·legalització dels grups implicats una volta estiguen identificats.

»Quatre. Estes Corts manifesten el seu recolzament i solidaritat tant a la Universitat de València com als treballadors i treballadores de la llibreria de la Universitat de València, així com a la resta d'institucions i entitats que vénen sofrint estos atacs. »

Aixina és com quedaria la iniciativa.

Per tant, senyories, passem a votació el text alternatiu. ¿Vots a favor? Gràcies. ¿Vots en contra? Gràcies. ¿Abstencions? Moltes gràcies. Per unanimitat queda aprovada.

¿Grups que vullguen explicar el seu vot? De menor a major, per part del Grup Compromís, té la paraula la senyora Mollà.

La senyora Mollà Herrera:

Bé. Ràpidament, perquè en realitat jo crec que avui, amb esta unanimitat en el vot d'aquesta proposició no de llei, deixa palés com les Corts Valencianes és una institució que vol vetllar no solament per la seguretat de les institucions i organismes de la Comunitat Valenciana, sinó també vetllar pels interessos propis de l'estat de benestar, de la democràcia, en definitiva.

Nosaltres aquesta proposició no de llei la presentem derivada dels nombrosos atacs que sofrix específicament la llibreria de la Universitat de València, però que, com se diu ben clar, se fa extensiva de forma genèrica.

De 2003, de hemeroteca, hi ha un primer atac, avui l'hem recuperat. És increïble com porten tants anys sofrint aquests atacs, en molts casos trobant la impunitat de la gent que els ha efectuat.

En novembre de 2008 va ser l'atac que va derivar aquesta proposició no llei. I, per tant, jo crec que a dia d'avui ja no solament és hora de fer-ho, sinó d'intentar posar tots els mecanismes disponibles, la nostra veu, el nostre vot en aquestes Corts, però les institucions competents han de posar tots els seus mecanismes, els mecanismes necessaris perquè aquestes coses no tornen a passar.

Hi ha una proposició no de llei, ja votada per unanimitat, del meu grup parlamentari, que venia justament a parlar també d'atacs fets per part de grups radicals i que posava de manifest. s'especificaven cap a partits polítics.

Doncs bé, nosaltres creguem que aquests tipus d'atacs a què s'ha de fer seguiment vagen dirigits cap a qui vagen dirigits i de la mà de qui vinguen, ja siguen grups radicals d'extrema dreta com d'extrema esquerra. És a dir, nosaltres creguem en la tolerància, creguem en la solidaritat, creguem en la no violència com a mecanisme d'exposar els criteris.

I, per tant, ens felicitem que el Grup Parlamentari Socialista i el Grup Parlamentari Popular s'hagen afegit a la nostra demanda i haver trobat una unanimitat en aquesta proposta que presentem.

Gràcies.

El senyor president:

Gràcies a vosté, senyora Mollà.

Senyor Camarasa.

El senyor Camarasa Albertos:

El senyor president:

Gràcies a vosté, senyor Camarasa.

Senyor Ovejero.

El senyor Ovejero Adelantado:

El senyor president:

Gràcies a vosté, senyor Ovejero.

Proposició no de llei sobre el retorn de la documentació original de les delegacions del Ministeri de Defensa a la nostra comunitat autònoma, presentada pel Grup Parlamentari Esquerra Unida-Bloc-Verds-IR: Compromís (RE número 29. 443, BOC número 127)

El senyor president:

Senyories, passem al punt quint, que és: Proposició no de llei sobre el retorn de la documentació original de les delegacions del Ministeri de Defensa a la nostra comunitat autònoma, presentada pel Grup Parlamentari Esquerra Unida-Bloc-Verds-IR: Compromís.

Per a la seua defensa, té la paraula la senyora Mollà.

La senyora Mollà Herrera:

Gràcies, senyor president.

Bé. La proposició no de llei que presentem ací. De fet, en l'exposició de motius, com voran els senyors diputats i les senyores diputades, fa referència a una realitat que ara s'ha fet palesa, és a dir, se preveu una qüestió que després va succeir. I, per tant, no hem vullgut tampoc modificar aquesta exposició de motius, perquè venia en la línia del que enteníem que anava a passar i la manera que des del meu Grup Parlamentari Compromís vol solucionar aquesta situació.

És una documentació. , parlem d'una documentació que es va enviar a un arxiu genèric estatal. En Castelló aquesta documentació representa quasi tretze mil expedients. Una documentació que el govern estatal és la que demana i la que, en tot cas, arreplega de l'arxiu de Castelló.

És una documentació, entenem, de gran importància històrica i patrimonial, ja no solament per a la província de Castelló, i per això se fa menció a la província d'Alacant i a la província de València. És una documentació objecte d'investigació i fins t tot de tesis doctorals, que en el moment que se va llevar d'on estava, va paralitzar aquestes investigacions i tesis doctorals per no poder tindre accés a elles.

L'enviament que diem ahí a Salamanca o Madrid, com a cosa interrogant -ja dic, és una cosa que donàvem per suposat-, suposa un problema, un impediment cap a la feina de molts estudiosos d'aquest període històric. I també, lògicament, un greuge comparatiu respecte a on haurien d'estar aquests documents, i qui hauria de tindre la titularitat i qui hauria d'albergar aquests tipus d'arxius.

No hem negat aquesta realitat que anava a ocórrer, ja dic, va transcórrer tal com l'hem descrita en la nostra PNL. Però una vegada fet aquest trasllat, hem demanat la seva devolució al lloc d'origen.

Creguem que, bé, és necessari que se li fera un tractament, que se microfilmaren, que se catalogaren, però després de fer aquestes fases, entenem que aquests expedients s'han de mantindre en el seu lloc de procedència; en aquest context, parlem directament de Castelló. I que, en tot cas, la còpia siga la que s'envie a Salamanca o Madrid, i que allí estiguen per a altres consultes, però entenem, entenem que s'han d'albergar en la seva. en el seu lloc de procedència.

La llei de memòria històrica podria al·legar-se com una excusa perquè aquests documents no estigueren ací, però -ja dic- tenint la catalogació i que se microfilmen com toca, s'estaria complint amb aquesta llei de memòria històrica de la qual fa referència la creació del centre documental de la memòria històrica i l'Arxiu General de la Guerra Civil, i, per tant, no hi hauria cap impediment perquè açò se complira, i beneficiaria, ja dic, el patrimoni cultural de Castelló en aquest cas, però de totes les províncies de la Comunitat Valenciana.

Hem vullgut exposar en la nostra argumentació el que deuria ser també una reflexió conjunta sobre les necessitats, en aquest cas, de Castelló, l'evident necessitat de crear un nou arxiu històric provincial, que des de 2005 nosaltres entenem que és una assignatura pendent.

Aquests fets demostren que aquesta necessitat és palesa i que s'ha de cobrir de forma immediata.

Castelló és l'única capital de província que no disposa d'un arxiu com aquest en condicions. entenem en condicions, i, per tant, pensem que la creació d'un nou arxiu històric provincial és necessària.

El fet de no albergar a dia d'avui una infraestructura amb unes condicions necessàries perquè alberguen aquest tipus d'expedient, nosaltres entenem que no és excusa per a demanar el retorn dels expedients.

Tenim notícies que en una reunió entre el ministeri i la Universitat Jaume I, fins i tot, la universitat va posar a disposició del ministeri la biblioteca, que entenem sí podria complir aquestes necessitats per tal d'albergar aquests expedients. Per tant, no entenem que siga una excusa. No voldríem que ningú l'utilitzara d'excusa, el que no estiga construït un nou arxiu històric provincial que tinguera unes característiques determinades per a aquest tipus de documentació.

Per tant, ja siga perquè el govern central haja tingut una falta de recursos necessaris cap a estes qüestions, com el govern autonòmic ja que ha fet deixament de les seves funcions, la qüestió és que cal donar, cal reclamar el que és nostre i el que veritablement significa el patrimoni: vetlar per la protecció del nostre patrimoni enfront de l'administració que siga, sent les dos competents. -entenem- sent les dos competents en vetlar per aquesta protecció del patrimoni,

i, per tant, sent les dos responsables que a dia d'avui tingam la situació que tingam.

En la proposició no de llei es demana -ja dic- el retorn de la documentació. No diu. no especifica un límit temporal, entenem que, bé, és una qüestió que. no podrem ser

, no podrem determinar específicament, però sí volem que siga ràpida i urgent.

També demanem el retorn de la documentació de l'arxiu de Salamanca, entenem que és coherent amb el que exposem en la nostra argumentació. Creguem que la documentació ha d'estar en l'original. en el seu lloc de procedència. I, per tant, no entendríem en ningun cas que els grups ens posàrem d'acord en reclamar el retorn de la documentació de l'arxiu històric de Castelló i, en canvi, el que a dia d'avui alberga l'arxiu de Salamanca no se demanara amb la mateixa rotunditat que aquest.

I, ja dic, a banda d'això, el tercer punt reflectix aquesta realitat, que és la falta d'un nou arxiu històric provincial a Castelló perquè, en un moment donat, siga la seu d'aquesta documentació tant important.

Som entesos, jo crec que després podríem argumentar-ho una miqueta més, que els grups parlamentaris, tant socialista com popular, volen arribar a un acord en aquesta proposició no de llei i, per tant, voldríem sentir la seva part, perquè -ja dic- la voluntat és que tots junts arribem a eixe acord, tots junts reclamem el que és nostre, el que deuria ser per llei una garantia per al nostre poble, i és que pugam recuperar aquest patrimoni tan important per a tot el País Valencià i que fa rememorar la nostra història, i que quede sempre disponible per a tot aquell que vullga investigar-la.

Res més, esperant -ja dic- la resposta que ens donen els grups parlamentaris popular i socialista, esperarem a determinar si hi ha algun canvi en la proposició no de llei.

Moltes gràcies.

El senyor president:

Gràcies a vosté, senyora Mollà.

Per a fixar posició la senyora. ¡Ai, perdó! Hi ha una esmena, hi ha una esmena. Té raó el senyor Ferraro. Hi ha una esmena presentada pel Grup Parlamentari Popular. Per a la seua defensa té la paraula el senyor Ferraro.

El senyor Ferraro Sebastiá:

Moltes gràcies, senyor president.

Senyores i senyors diputats, bon dia a tots.

No per coneguda, no deixa de ser verdaderament singular o, més bé, pintoresc, que un dia el meu bon amic i diputat al congrés Miguel Barrachina, el passat dia 1 d'abril, en la Comissió de Defensa del congrés. la forma del trasllat a Madrid dels documents que estaven, primer, en la Subdelegació del Ministeri de Defensa en Castelló, 13. 000 documents, i, després, des de Capitania General i Govern Militar de València altres 40. 000, i els altres 30. 000 des de la Delegació de Defensa d'Alacant. En total, senyories, al voltant de 83. 000 documents que la senyora ministra de Defensa va autoritzar el seu trasllat, que es va realitzar amb nocturnitat i traïdoria i sense les condicions necessàries per a garantir la seua conservació, ja de per si prou defectuosa.

I tot això, senyories i senyors diputats, segons pareix, per a procedir a la seua digitalització en l'arxiu central de la Defensa en Madrid, a l'empara segurament de la llei de la memòria històrica.

El Grup Parlamentari Popular, senyories, no està en contra de la conservació degudament d'esta documentació i de la seua digitalització, però estima que esta pot perfectament haver-se fet en la nostra comunitat, sense necessitat d'efectuar cap trasllat, quedant així els originals i remetent les còpies digitalitzades a l'arxiu estatal que procedisca.

Però clar, és que, a més, es realitza este trasllat sense coneiximent dels investigadors que es trobaven en aquells moments treballant sobre els dits fons documentals i, inclús més, sense cap consulta prèvia a les institucions valencianes, com a gestores del bé públic; ni dels professionals dels arxius i de la història, com a conservadors i difusors del nostre patrimoni documental, i, per descomptat, de la ciutadania que també té dret a consultar els fons històrics públics.

Estos documents tenen un gran valor històric per a la ciutat valenciana perquè no sols servixen per a conservar la nostra memòria històrica, sinó que informen projectes científics dels investigadors, tant des de l'àmbit universitari com dels que tenen interés en la nostra història, produint-se un gran nombre d'investigacions en l'actualitat.

Hi ha un verdader interés cap a estos documents als quals fins ara era possible accedir gràcies a l'atenció prestada per les autoritats militars encarregades de la seua custòdia. Els errors comesos pel govern central, al nostre entendre, comencen en el moment en què es pren esta decisió de manera unilateral i sense consultar -com he dit- amb administracions, investigadors i particulars de la Comunitat Valenciana.

Haguera segut lògic i imprescindible haver-hi posat en coneiximent de la societat valenciana en el seu conjunt i dels investigadors i les administracions públiques implicades, especialment, la decisió de realitzar el trasllat abans de dur-lo a terme. Així puix, este s'ha efectuat d'una manera semiclandestina a esquenes de la societat valenciana i dels seus representants.

Des del govern central s'ha actuat, per tant, de forma precipitada, ja que ni tan sols s'ha deixat en els arxius valencians una còpia digitalitzada o, com alternativa -i com ja hem indicat anteriorment-, haver-se portat una còpia fidedigna d'ells, deixant els originals en les seus arxivístiques valencianes.

No ens servixen, senyories, les justificacions que han formulat els representants del govern d'Espanya sobre la roïna conservació de la documentació i la necessitat de digitalitzar-los, perquè entenem que en la Comunitat Valenciana, tant en Castelló, com en Alacant i València, hi ha mitjans materials i tècnics i personal format per a complir adequadament amb estes exigències.

Tampoc ens servix que el govern de l'estat diga que tornaran els arxius quan estiguen digitalitzats i hi haja un conveni firmat a la Generalitat valenciana. És una forma de dilatar la devolució durant diversos anys. I en altres comunitats, com Andalusia o Catalunya, s'ha firmat eixe conveni per a establir les condicions necessàries per albergar els arxius sense necessitat de traslladar els documents a Madrid.

Seguim, senyories, en els greuges comparatius del govern del senyor Zapatero en els ciutadans i ciutadanes de la Comunitat Valenciana. El nostre grup -com ja vaig dir al principi de la meua intervenció- està conforme d'instar al Consell que sol·licite al govern de la nació la restitució dels documents dels arxius militars de la nostra comunitat, i també volem que es garantisca que qualsevol decisió en matèria d'identificació documental es realitze d'acord amb el que establix la legislació aplicable amb un règim de màxima transparència i, en conseqüència, donant audiència al Consell de La Generalitat en tots els tràmits del procés i no amb el sigil i ocultisme que ha sigut fins ara.

Igualment, entenem que Les Corts han de donar el seu suport al Consell de La Generalitat en totes les accions que ha mamprés o mamprega davant del Govern d'Espanya i els ministeris de Defensa i de Cultura per a consolidar la immediata devolució de la documentació que ha sigut traslladada.

En este sentit, senyories, hem presentat la nostra esmena a la proposició no de llei del Grup Compromís, en la qual, a més, fixem un termini de tres mesos per a donar compte a Les Corts del grau de compliment de l'acord.

Així, per tant, senyories, la nostra proposta està en sintonia amb la proposició del Grup Parlamentari Compromís, del qual esperem la seua acceptació, quant l'esmena no fa sinó fixar amb més contundència les nostres reivindicacions i recolzar al Consell en les seues accions dirigides a este fi. No fem menció alguna en este cas a la reivindicació sobre els documents de l'arxiu de Salamanca per dos motius: el primer, perquè entenem que el tema dels documents de Defensa mereix per si mateix l'aprovació d'una proposició no de llei específica que tracte només d'este tema. I, segon, ja que en esta mateixa comissió i en el seu punt 8 tractarem el tema dels documents de Salamanca, i en ell tindrem ocasió de fixar les nostres respectives posicions i d'arribar a acords amb els grups parlamentaris, com seria el nostre desig.

Respecte al punt tercer de la Proposició no de llei sobre la cessió de l'espai necessari per a la construcció de l'arxiu històric provincial de Castelló, és deixar constància que la Conselleria de Cultura ja està treballant en tots els tràmits necessaris a este efecte. No obstant això, cal recalcar que una volta es produïsca la cessió del sòl el responsable de la construcció dels edificis és el govern central.

Però hi ha una altra dada a tindre en compte: encara que es construïsca el nou edifici de l'arxiu històric de Castelló, la decisió per a acceptar que estos documents s'ubiquen en este arxiu correspon al Ministeri de Cultura, per tant és una cosa que han de dilucidar dins del Consell de Ministres entre els dos ministeris afectats, el de Cultura i el de Defensa.

(So per interferència d'un mòbil)

No és, per tant, una cosa que depenga de la Conselleria de Cultura.

No obstant, i si per part del Grup Compromís considera necessari incloure este punt tercer en la redacció proposada, no hi hauria cap problema per part del nostre grup, per la qual cosa podríem arribar a una transacció afegint el dit punt.

Bé siga d'una manera o d'altra, esperem l'acceptació de l'esmena per part del grup proponent que desitgem siga recolzada també pel Grup Socialista.

Res més i moltes gràcies.

El senyor president:

Moltes gràcies, senyor Ferraro.

Ara és el torn per a acceptar o rebutjar l'esmena defensada pel senyor Ferraro. Té la paraula la senyora Mollà.

La senyora Mollà Herrera:

Gràcies, senyor president.

Doncs bé, jo crec que anem a acceptar l'esmena proposada pel Grup Parlamentari Popular. També, de totes formes, sí que fent algun tipus de referència a allò que nosaltres entenem que és una cessió de les nostres màximes, de les nostres voluntats, deixant clar que aquesta cessió de les nostres demandes màximes la fem perquè justament tenim una altra proposició no de llei, avui, que ve a parlar de la demanda dels expedients i de la documentació que hi ha en els arxius de Salamanca.

Volem -ja dic- d'una manera o una altra, de forma separada, de forma conjunta, reivindicar totes les vegades que faça falta, que aquesta documentació, tant la que estem comentant en aquest punt com la de Salamanca que comentarem després, volem que torne al seu lloc original i que, en tot cas, -ja dic- el que quede en Salamanca o en Madrid siga el microfilm d'aquest tipus de documentació.

Però, a banda d'això, sí que.

sí que jo voldria deixar clar que nosaltres sempre. -jo crec que és una premissa en totes les qüestions que demanem- sempre volem que el Consell estiga el màxim informat i que, fins i tot, qualsevol decisió puga passar en un moment donat per una informació prèvia al Consell, a La Generalitat, malgrat que aquesta no tinga certes competències.

Doncs bé, en eixa línia, en eixa línia, justament, les paraules que. les frases que anem a acceptar com a transaccional ja en un moment donat se'ns va respondre per part de la Conselleria de Cultura. I, bé, el que nosaltres venim a vetlar per, justament, el que demana la Conselleria de Cultura, que se va adreçar al Govern d'Espanya per a sol·licitar aquesta documentació i per a deixar palés que qualsevol actuació comptara amb el vistiplau, o, almenys, la transparència cap a les institucions valencianes.

El que ens va sorprendre en la mateixa data d'aquestes contestacions és que, reclamant-li que La Generalitat tinguera alguna maniobra per tal que no se vulnerara el que nosaltres creguem que és un dret cap al País Valencià, cap al patrimoni valencià, ens va sorprendre que diguera, que ens contestara que «encara que haguera sigut informada la Generalitat valenciana del desig del Ministeri de Defensa d'ubicar els expedients en els arxius històrics provincials, l'administració responsable d'acceptar la decisió seria el Ministeri de Cultura, que és el seu titular». I diu: «Per tant, si haguera existit bona voluntat i interés per part del Ministeri de Defensa, este s'haguera posa en contacte directament amb el Ministeri de Cultura i amb l'acord previ del depòsit, s'hagueren traslladat dits fons documentals als arxius històrics, que és

(inintel·ligible)

. Comunitat Valenciana, la gestió dels quals té transferida La Generalitat».

Vull dir, açò, esta apreciació el que diu és que en un moment de demanda que fa el meu grup parlamentari al popular, mitjançant unes preguntes, la Conselleria de Cultura el que diu és que «bé, La Generalitat ja s'enterarà d'allò que el Ministeri de Cultura i el Ministeri de Defensa es posen d'acord perquè són les seues competències».

Doncs, bé, nosaltres entenem que justament en la línia del que avui hem pactat, no ha de ser així. És a dir, l'administració autonòmica no deuria estar al marge de decisions que no siguen la seva competència, però que sí que afavorixen polítiques cap al País Valencià en aquest cas, polítiques de protecció dels seus béns patrimonials.

Ja dic, un toc d'atenció, en aquest cas, que volia deixar palés, cap a la consellera de Cultura. Tenim moltes discrepàncies en ella sobre si està fent les seves tasques de protecció cap al patrimoni valencià com toca. Però, bé, en aquest cas, jo crec que els grups parlamentaris podem posar-nos d'acord en demanar aquests expedients, demanar que retornen urgentment, i, a més -ja dic-, admetent una realitat molt més que evident, que és la necessària creació d'aquest nou arxiu històric provincial, el que avui en dia té unes característiques molt mal adequades.

Per tant, felicitar a tots per voler arribar a acords.

Gràcies.

El senyor Ferraro Sebastiá:

Un segon per a contestar la senyora Mollà i dir-li que, efectivament, com ja li ha havia advertit abans, que estava disposat a incloure allò de l'arxiu històric, doncs, ara demane que se suspenga la sessió uns segons per tal de redactar.

Moltes gràcies.

El senyor president:

Sí, sí, està previst. La presidència ha estat atenent el debat, ha escoltat el que la seua senyoria ha dit en defensa de l'esmena, ha escoltat el que ha dit la senyora Mollà i és evident que hi ha la possibilitat d'arribar a un acord.

Però, perquè la resta dels grups no es queden en indefensió, anem a suspendre la sessió per cinc minuts, vostés intenten arribar a una transaccional, i, tant si hi ha transaccional com si no, els grups parlamentaris podran fixar la seua posició en el temps que quede.

Se suspén la sessió per cinc minuts.

(Se suspén la reunió durant uns minuts)

El senyor president:

(Inintel·ligible)

. una esmena transaccional signada per tots els grups, que diu: «Substituir el text pel següent: "U. Les Corts valencianes insten el Consell de La Generalitat que sol·licite al govern de la nació que procedisca a la restitució dels documents originals dels arxius de la Comunitat Valenciana que ha traslladat a l'arxiu central del Ministeri de Defensa a Madrid, que qualsevol decisió en matèria d'identificació documental s'efectue d'acord amb el que establix la legislació aplicable i en un règim de màxima transparència, i, en conseqüència, donant audiència al Consell de La Generalitat en tots els tràmits del procés.

"Dos. Les Corts acorden donar el seu suport al Consell de La Generalitat en totes les accions que ha mamprés i mamprenga davant del Govern d'Espanya i els ministeris de Defensa i de Cultura, per a sol·licitar la immediata devolució de la documentació que ha sigut traslladada.

"Tres. Les Corts insten el Consell a cedir l'espai necessari perquè l'administració central construïsca l'arxiu històric provincial de Castelló.

"Quatre. Que del grau de compliment d'este acord es done compte a Les Corts en el termini de tres mesos". »

Senyories, donat que ni l'Agrupació de Diputats No Adscrits ni el Grup Parlamentari Socialista han tingut ocasió d'intervindre, tenen el torn ara per a fixar posició.

En primer lloc, la senyora Marcos té la paraula.

La senyora Marcos Martí:

Moltes gràcies, senyor president.

En primer lloc, en aquesta proposició hi han diferents qüestions. Nosaltres volem, des d'Esquerra Unida, fer palés quina és la nostra posició davant d'aquestos punts.

En primer lloc, donant suport, com no podria ser d'una altra manera, a la necessària construcció d'un arxiu històric a Castelló, que és un dèficit pel que fa als aspectes culturals, que fan falta a la ciutat de Castelló.

I, en segon lloc, parlar dels papers, en este cas de la documentació del Ministeri de Defensa. A nosaltres, des d'Esquerra Unida, ens sembla -i això ho hem manifestat sempre en tot moment- que, com diuen els experts, tot el que fa referència a patrimoni, tant patrimoni artístic com en este cas patrimoni documental i arxivístic, ha d'estar a prop de la unitat administrativa on es va generar.

Per tant, el que no entenem és la contradicció d'alguns, en este cas del Partit Popular, que manifesta que està d'acord que els documents estiguen a prop de la unitat administrativa, en el cas dels documents del Ministeri de Defensa, i no tenen la mateixa posició pel que fa als papers de Salamanca.

Des d'Esquerra Unida el que ens sembla és, com diu la llei de la memòria històrica, cal garantir la unitat arxivística dels papers que han de vore amb la guerra civil, amb la repressió franquista i amb la dictadura, siga Salamanca, siga Madrid, però això, amb les noves tècniques de digitalització no és en absolut incompatible, sinó tot el contrari, en què la documentació original estiga precisament en el lloc a on més prop està, on es varen produir aquests documents i eixos arxius.

Per tant, nosaltres el que demanem és que el mateix que ací, que s'ha aplegat a un acord en exigir al govern que es traslladen de nou els documents del Ministeri de Defensa al País Valencià, siga Castelló, a València o a Alacant, o a l'arxiu històric del País Valencià, el mateix que defensem això continuem defensant que els papers de Salamanca han de tornar a totes les administracions i als particulars, als quals se'ls va expropiar després de la guerra civil. És per això que el que no entenem són les postures discrepants i postures diferents, segons governe, qui governa i a on governa.

Creguem que és necessari -torne a dir- que el govern valencià s'implique, conjuntament en l'acord amb el Ministeri de Cultura i en el Ministeri de Defensa, perquè tots aquestos documents tornen ràpidament al País Valencià. I cal tindre en compte -i això ho saben els historiadors i la gent que fa investigació- que cada vegada que es mou un arxiu es perd una part substancial d'eixe arxiu. Per tant, els papers, és a dir, els documents, no haurien d'anar, tornar, anar, tornar. No! Han d'estar -i torne a dir que això és el que diuen els especialistes en documentació i arxivística-, han d'estar més a prop possible de la unitat administrativa que va donar origen a eixos arxius i, sobretot, han d'estar a l'abast dels historiadors i dels investigadors.

En estos moments és quan, pràcticament després de la desclassificació d'una part dels papers, sobretot de l'època de la repressió, els historiadors estan fent estudis d'història local, estudis molt arrelats a la realitat on es van produir els fets.

Per tant, nosaltres exigim, donem suport a aquesta proposta, però exigim el mateix criteri quan es plantege la qüestió d'exigir el retorn al País Valencià dels papers de Salamanca.

Gràcies, senyor president.

El senyor president:

Gràcies a vosté.

La senyora Sorribes, en representació del Grup Parlamentari Socialista, té la paraula.

La senyora Sorribes Martínez:

Moltes gràcies, senyor president.

Volia felicitar pel to que ha emprat en la seua proposició no de llei la senyora Mollà, però com ara no està, doncs, bé.

Començaria dient que en cap moment s'ha d'oblidar que eixos documents són propietat del Ministeri de Defensa. Ni procedixen de cap espoli -com hem hagut de sentir-, ni tenen res a vore amb els depositats en Salamanca.

També s'ha parlat de secretisme. Quin secretisme? És que el diputat del Partit Popular que parla de «sustraer», al qual ha anomenat fa un moment el nostre company, senyor Ferraro? O la diputada que titlla el trasllat d'espoli, no fan els seus deures? És que no lligen les actes de les sessions del parlament espanyol? No deuen llegir-les, perquè, si no, sabrien que per dues vegades, el 30 de juny, al Congrés, i el 30 de setembre, al Senat, la ministra Carmen Chacón va detallar les actuacions previstes respecte dels arxius i el patrimoni documental militar. Si açò no se diu a la ciutadania s'està fent una política de desinformació i de crispació absolutament inútil. Tampoc deuen llegir-se el BOE, perquè si el llegiren sabrien que el 30 de desembre del 2008 es va publicar la licitació de transport d'eixos documents per un import de 127. 500 euros. BOE. Tinc ací la còpia. On està la premeditació, la improvisació, l'acte precipitat, la traïdoria?

El que sí que tinc clar és que el govern socialista és l'únic que fins ara s'ha preocupat per uns documents que estaven podrint-se emmagatzemats, que no arxivats, en habitacions o en soterranis de les diferents delegacions de Defensa de tot Espanya, sense cap garantia de conservació per deficiències en les condicions mediambientals i gairebé sempre per l'ús de persones no especialitzades. Perquè estem parlant d'una documentació delicada, d'uns papers que moltes vegades presenten dificultats de lectura, problemes de conservació i que podríem acabar perdent-se si no s'actuava. Per contra, el suport informàtic permetrà llegir-los perfectament totes les vegades que es vullga sense perill de destruir-los. A ningú ens ha agradat que isca de Castelló, a mosatros tampoc. Però, tots estarem d'acord que la delegació de Defensa no és el lloc adequat per a conservar-la.

La idea del ministeri és preservar el patrimoni documental -com ja han dit abans les altres dos persones que m'han precedit- per tal de garantir la seua conservació amb les millors condicions possibles.

Creem que la digitalització d'eixos documents és una bona notícia perquè, gràcies a això, qualsevol ciutadà podrà conéixer detalls dels anys de la postguerra que no han estat convenientment explicats precisament perquè no estaven a l'abast de qualsevol persona. Per a accedir a ells, fins ara, s'havia de demanar permís al jutge

(inintel·ligible)

. de València, que podia concedir-lo o no perquè era material classificat. I els sumaríssims són una font documental per a l'estudi de la dictadura fonamental, sobretot en tot allò que fa referència a les víctimes de la repressió franquista.

Este procés necessita temps, un temps mínim. Per tant, és comprensible la preocupació d'aquests investigadors que estan estudiant ara mateix una documentació concreta. Mereixen el nostre respecte i comptem amb el nostre suport les reivindicacions de tots aquells investigadors que estan demanant rapidesa en la digitalització i eficàcia en la gestió de l'accés pels interessats.

Cert és que en els últims cinc anys sols hi ha hagut 12 sol·licituds d'investigadors i 25 de ciutadans particulars per a consultar els documents referents als judicis sumaríssims. Però, encara que només fóra una persona la interessada, pensem que la informació que conté eixa documentació deu estar a l'abast de tot aquell que vullga consultar-la. I una vegada es realitze la digitalització, estos documents seran desclassificats i passaran a formar part de l'arxiu històric, i, per tant, seran totalment lliures i accessibles a aquells que ho desitgen. Per això, el que s'està fent actualment a l'Arxiu General de Defensa no és altra cosa -i insistisc a dir-ho- que garantir la seua conservació de cara al futur.

És responsabilitat, per preservar la memòria de les víctimes, per justícia política, per imperatiu legal, per responsabilitat patrimonial, un govern socialista no pot consentir que estos documents estiguen en condicions inadequades, ni que patisquen la mateixa indignat que van sofrir les víctimes dels sumaríssims, personatges destacats de la vida política i social de Castelló, però també ciutadans anònims, molts dels quals van ser jutjats pels tribunals castrenses, i, després, executats, només per estar afiliats a un partit polític o a un sindicat. Inclús, hi ha casos de víctimes de falses acusacions per odis, per venjances o per enveges.

Republicans, socialistes, persones d'esquerres que van desaparéixer de la mateixa manera que hagueren desaparegut eixos papers, sobretot els que es conservaven a València. Morts i enterrats com alguns voldrien que hagueren estat els expedients per sempre més. Enterrats a les delegacions de Defensa fins que s'hagueren podrit. I, segurament, no ja per les víctimes, sinó perquè al seu costat apareixien també els acusadors.

Fa uns sis anys el Ministeri de Defensa, a través de la Capitania General de València, ja es va posar en contacte amb el director general d'Arxius i Biblioteques de La Generalitat, càrrec que llavors ocupava José Luis Villacañas, per a informar-lo del mal estat en què es trobaven els documents i demanar-li col·laboració. El senyor Villacañas no va contestar. Posteriorment, sent director general del Llibre el senyor Vicente Navarro de Luján, i per la mateixa via, se li fa oferir a La Generalitat la possibilitat que fóra ella mateixa qui els digitalitzara i els dipositara a la seu de la Biblioteca Valenciana, en Sant Miquel dels Reis. Ni ell, ni l'actual directora, Silvia Cavaller, van contestar a l'oferiment. Inclús, esta última, en un

increïble de demagògia es queixa de falta de comunicació amb Defensa. A més, quan se li oferix, a primers d'este mes, un conveni de col·laboració com el que ja es va signar en el seu moment amb altres comunitats, en lloc d'acceptar-lo ràpidament, a la senyora Caballer sols se li acut preguntar si la documentació d'eixes altres autonomies també està en Madrid, i quan se li explica que eixos convenis es van signar abans del trasllat, li entra l'atac de victimisme i contesta que «no estamos en igualdad de condiciones». Doncs, clar que no estem en igualtat de condicions, ¡hem perdut sis anys! en possibilitats d'actuar, ¡clar que no estem en igualtat de condicions.

A la comunitat hi ha quatre arxius: el de Castelló, el del Regne, en València, el d'Alacant i el d'Oriola, tots ells de titularitat estatal i gestió transferida a La Generalitat. El de Castelló es va crear en 1968, la seu es va establir en la casa de cultura, i des de llavors comparteix local amb la biblioteca pública provincial. Tant l'arxiu com la biblioteca són titularitat estatal amb gestió transferida, i des de la seua creació, ambdós compartixen tant el local com el personal -personal, no cal dir-ho, no especialitzat-, les instal·lacions i els recursos, quan no tenen res a vore uns documents amb els altres.

Els documents d'un arxiu són únics i irrepetibles. En el cas que ens ocupa, són papers generats per la mateixa activitat de l'estat franquista en l'exercici de la seua activitat repressora. Estem parlant, doncs, d'un lloc inadequat amb carències d'espai físic i de personal especialitzat, és a dir, d'arxivers.

La política de la conselleria quant a la gestió d'arxius i biblioteques és un desastre. En el cas de Castelló ni és una biblioteca provincial amb totes les possibilitats ni és un arxiu amb la tota la potencialitat que podria tindre, ja que entre els seus importants fons es conserven, a més de protocols notarials del segle XVIII, arxius privats com els 69 documents de la cartoixa de la Vall de Crist, de 1431 fins a 1775, o

(ininte­l·ligible)

. de Morella, de 1380 a 1520, així com 249 pergamins i manuscrits dels segles XIII al segle XIX emmagatzemats en el soterrani de l'edifici, on ja no en caben més.

Hi ha hagut, arran dels trasllat dels papers de Defensa quatre propostes d'ubicació definitiva dels documents de Defensa. Això ens alegra, perquè es diu que la gent vol participar, que té interés en este tema. Mos en congratulem moltíssim, però pensem, igual que els altres tres grups parlamentaris que ens han precedit, que Castelló és una ciutat amb la suficient entitat i amb els suficients fons com per a tindre un arxiu provincial propi; propi, però distint de la biblioteca nacional, separat, un edifici especialitzat amb el personal adequat, tant des d'arxivers a conserges, el que faça falta.

Fins ara, quan u va a demanar alguna cosa de l'arxiu provincial, que està en la biblioteca de Rafalafena, se l'acompanya per un conserge, perquè no n'hi ha cap arxiver. Eixa persona et dóna el document. , i ho dic perquè ho he fet, et dóna el document i tu te quedes a soles amb el document. Són papers molt delicats, se té d'anar molt en compte. N'hi ha vegades que, sense voler, se trenquen, i altres vegades també s'han donat casos, recordo ara, per exemple, el del robatori de l'any passat en un arxiu de Terol, que s'han emportat documentació. Ha de hi haver arxivers, ha de hi haver personal especialitzat que estiga controlant què el que es fa, i si és possible, que estiga la versió digitalitzada, com ara serà el cas, perquè ningú tinga de tocar estos documents. Simplement, la versió digitalitzada es pot llegir tantes vegades com es vullga.

S'ha repetit

últimament que l'Ajuntament de Castelló va cedir el 2005 a Defensa, amb la finalitat de construir l'arxiu històric provincial, un dels edificis del campus de Borriol, i açò, senyors, no és cert. No és cert, perquè el campus de Borriol està assentat sobre un solar que és propietat de l'ajuntament, amb uns edificis que són propietat de la diputació i una gestió, una utilització per part de la Conselleria d'Educació. Sí que és cert que l'Ajuntament de Castelló els va cedir, però no al ministeri, sinó a La Generalitat, perquè esta fóra la que els cedira al ministeri. ¿Quin és el problema? Que la diputació va tardar moltíssim a fer-ho. Per això, el tema va molt endarrerit.

Sí que és cert també que el govern central, en els pressupostos anuals, fa sis anys que va pressupostant una quantitat determinada, una partida pressupostària que no se pot dur a terme perquè esta cessió no s'ha dut encara a la pràctica. La senyora Silvia Caballer es va comprometre que s'agilitzarien les gestions. En el moment que això estiga, ens congratularem moltíssim que eixe edifici es puga adequar. No sé quan serà, perquè en este moment està ocupat per l'escola d'idiomes, per una escola per als servei psicopedagògic i

(inoïble)

El senyor president:

Pregue concloga, senyora Sorribes.

La senyora Sorribes Martínez:

. -de seguida vaig, senyor president- però, quan això puga ser, estarem absolutament d'acord amb tots vostés en demanar que els originals d'eixos documents que van ser traslladats a Madrid per a la seua digitalització tornen a Castelló, i, si pot ser també, còpies digitalitzades per a poder-les utilitzar.

Gràcies.

El senyor president:

Gràcies a vosté.

¿Per a què vol la paraula, senyor Ferraro?

El senyor Ferraro Sebastiá:

Per a rèplica, senyor president.

El senyor president:

¿Rèplica a qui?

El senyor Ferraro Sebastiá:

¡A la senyora Sorribes!

El senyor president:

Senyora Sorribes. Té, la paraula, sí, sí.

El senyor Ferraro Sebastiá:

Senyora Sorribes. lògicament.

Vaig a ser molt breu, senyor president, mire, no vaig a consumir tot el meu temps.

En primer lloc, li vullguera dir, senyora Sorribes, que vosté ha centrat tota la seua intervenció, més o manco, en l'arxiu de Castelló, però cal tindre en compte que vosté estava parlant de 13. 000 documents i jo estava parlant de 83. 000 documents, perquè cal afegir-hi, a més, els 43. 000 de la Capitania General i el Govern Militar de València i els 30. 000 d'Alacant, que vosté no ha fet referència; segurament vosté es queda centrada en Castelló de manera un poquet, al meu parer, localista.

Vosté diu que no se varen emportar els documents, digam, amb nocturnitat i traïdoria. Doncs, mire vosté, jo tinc ací un muntó de premsa del moment. Si vol li la lligc tota, però li'n vaig a llegir només un que tinc ací, i li'l dic en castellà perquè està en castellà: «Los archivos en un camión de mudanzas. Pasaban veinte minutos de las ocho de la mañana -açò és això de Castelló, de la seua ciutat- con una temperatura de nueve grados cuando un camión de grandes dimensiones de una empresa de mudanzas madrileña aparcaba a unos ochenta metros de la sede de Defensa de la avenida del Mar. Dos operarios entraban en el edificio oficial y el bedel avisaba a un mando militar que parecía dar las indicaciones oportunas y

(ininte­l·ligible)

És a dir, «ocho de la mañana», doncs, quasi que amb nocturnitat i traïdoria, senyora Sorribes, quasi amb nocturnitat. I, a més, és que coincidixen tots, tota la premsa del moment en això. Si és que, a més, vosté me parla que si el ministeri va emfasitzar que si tal. Mire vosté, La Generalitat, quan passa això de Castelló, escriu als ministeris de Cultura i de Defensa. De Ministeri de Cultura li han contestat diguent-li que -ací tinc la carta, ¿eh? - això no és cosa d'ells, ¡no és de Cultura, senyoria! , ells se limiten a assessorar els altres ministeris. I de Defensa, este és el moment que no sabem res,

Per tant, senyoria, no me diga vosté que estan tan preocupats, perquè no deuen estar molt preocupats quan no contesten a La Generalitat, que és una institució democràtica i, a més, representa cinc milions de valencians.

Per tant, alguna cosa deuria dir el Ministeri de Defensa en les reivindicacions.

I, després, doncs, mire vosté, Catalunya i Andalusia, sí que se va fer el conveni abans d'endur-se els documents,

¿per què no se fa en València eixe conveni? , ¿que som distints, som fills d'altra mare, mosatros, els valencians? , ¿o què passa?

Diga'm vosté.

Res més.

El senyor president:

Moltes gràcies, senyor Ferraro.

Senyora Sorribes, per a rèplica al senyor Ferraro, té la paraula.

La senyora Sorribes Martínez:

Senyor Ferraro, tinc ací una col·lecció de reculls de premsa, no ho trobe en este moment, però quasi que me'ls sé de memòria, quasi que me'ls sé de memòria, i li pregaria a vosté que no faça demagògia i que continue llegint, perquè diu que «a las dos horas salieron los archivos». Per tant, senyor Ferraro, no són les vuit i vint del matí, com diu ahí, sinó les deu i vint, quan se comença a carregar totes les caixes. Per cert, en contenidors especials per a traslladar arxivadors. Jo també lligc la premsa de Castelló, possiblement més que vosté.

Moltes gràcies.

El senyor president:

Gràcies a vosté, senyora Sorribes.

Bé, finalitzat el debat, anem a passar a votar el text de la proposició no de llei, que ha quedat modificat per l'esmena transaccional presentada i signada per tots els grups parlamentaris. ¿Vots a favor de la iniciativa? Gràcies. ¿Vots en contra? ¿Abstencions? És aprovada per unanimitat.

Proposició no de llei sobre la sol·licitud de l'ingrés de la Generalitat valenciana en l'Institut Ramon Llull, presentada pel Grup Parlamentari Esquerra Unida-Bloc-Verds-IR: Compromís (RE número 29. 446, BOC número 127)

El senyor president:

Passem ara al punt 6, que és: Proposició no de llei sobre la sol·licitud de l'ingrés de la Generalitat valenciana en l'Institut Ramon Llull, presentada pel Grup Parlamentari Esquerra Unida-Bloc-Verds-IR: Compromís. Per a la seua defensa, la senyora Mollà té la paraula.

La senyora Mollà Herrera:

Gràcies, senyor president.

Bé, jo vaig a fer referència a moltes paraules que m'han precedit en debats sobre aquest tema, debats que s'han portat ací, a Les Corts, en una altra ocasió, ja fa nou anys, que el grup parlamentari presentava aquesta quasi mateixa

proposició no de llei i que venia a reflectir una realitat, una realitat sobre la nostra cultura, una realitat sobre la situació lingüística, que no ha canviat, no ha variat a millor, sinó el que nosaltres considerem que ha anat a pitjor, un detriment de les polítiques de foment de la cultura valenciana, unes polítiques d'assetjament de la llengua i d'aquells qui la defensen.

En 2000 ja díem que era clar que un idioma és una font de riquesa, de col·laboració i d'intercanvis culturals importantíssims que, a més, comporten una riquesa econòmica considerable, a banda del reconeiximent internacional en totes les universitats del món.

Al País Valencià es parla tant el castellà com el valencià i, a més, poden conviure en perfecta harmonia, però a ningú se li escapa que, si bé els valencians castellanoparlants tenen cobertes totes les necessitats culturals, els valencians valencianoparlants ens trobem contínuament amb entrebancs que dificulten, i a vegades impossibiliten, l'ús normal de la llengua, de la nostra llengua, com a instrument de comunicació.

Se posaven exemples ja en el 2000 que deien que, per exemple, el doblatge de pel·lícules en valencià, que en són molt poques, es fan fora de la nostra terra, insuficiència de llibres de text en valencià, que alguns d'ells fins i tot els fan a Madrid, i moltes altres coses que encara que paregueren insignificants per a continuar vetlant per la llengua, són de màxima importància per als valencianoparlants.

En definitiva, senyories, una manca general d'instruments i de mitjans de comunicació que impossibiliten un ús normal i adequat del valencià.

Aquesta reflexió que se feia a l'inici de l'exposició de la proposició no de llei que se presentava per part de Dolors Pérez, de la diputada Dolors Pérez, és un inici que podria fer meu a dia d'avui, nou anys després. La situació lingüística no ha canviat, les polítiques adreçades per al foment i l'ús de la nostra llengua no han millorat, sinó, ja dic, han anat en detriment, i el que nosaltres entenem que ha estat una política determinant per part del Partit Popular, que és anar perseguint tot aquell qui defensara una promoció de la llengua més enllà d'uns interessos, doncs, bé, partidistes, com és el cas del Partit Popular.

En aquell moment, ja dic, l'acord era instar la Conselleria de Cultura i Educació perquè s'adrece i forme part de l'Institut Ramon Llull mitjançant un acord signat entre les conselleries d'Educació i Cultura de les Illes Balears, Catalunya i del País Valencià. Aquest era l'acord. Nosaltres el que presentem ací, ja dic, ve a explicar els significat d'aquest Institut Ramon Llull. Ja dic que en l'exposició expliquem que la finalitat és la projecció exterior de la llengua que compartim la Comunitat Valenciana, Catalunya i les Illes Balears, i de la cultura que s'hi expressa en totes les modalitats, les matèries i els mitjans d'expressió, com també la difusió i l'ensenyament fora del domini lingüístic tenint en compte totes les modalitats i les variants.

Alguns intentaran justificar la negativa a recolzar aquesta proposició no de llei, perquè se fa referència en aquest institut a la llengua catalana, però jo voldria recordar que la finalitat a acomplir per aquest institut, i així ho deixa palés en els seus documents, en els seus documents de finalitat, ve a dir que una de les qüestions, i és la que arrepleguem ací, és la de promoure la projecció exterior de la creació de cultura pròpia de les comunitats autònomes «consorciades» en totes les seves modalitats, gèneres i expressions mitjançant les accions i estratègies de promoció exterior adequades, el foment de la internalització de les manifestacions artístiques d'excel·lència, el suport a la circulació a l'exterior d'artistes i obres i la difusió del coneiximent del patrimoni artístic propi de les comunitats autònomes consorciades; promoure les relacions, els projectes i les iniciatives conjuntes amb institucions i organismes de projecció de la cultura de dins o fora del domini lingüístic.

És a dir, són les premisses bàsiques a complir per aquest institut, que garantix, garantix la promoció -ja dic- d'aquest patrimoni cultural -el patrimoni lingüístic- de les comunitats autònomes consorciades i ho deixa palés en els seus principis.

I, per tant, a mi no em valdria una justificació del llop, el

, -no sé com volen dir-ho vostés- el català, que ve a implantar-se com a substitució del valencià. No, qualsevol argumentació d'eixe tipus serà per a justificar l'injustificable; serà per a continuar en una dinàmica que no afavorix la promoció de la nostra llengua perquè el que fa és vetar, vetar iniciatives com la que avui presentem i que -ja dic- vindrien a afavorir, i molt, la promoció cultural del País Valencià, perquè en aquesta institució, el que se diu des de començament, és que se respectaran, se respectaran les comunitats autònomes consorciades en el suport de la seva pròpia cultura.

Per tant, tenint en compte açò, jo no sé què me justificaran els grups parlamentaris. Supose que votaran a favor d'aquesta iniciativa i més tenint en compte que -ja dic- ja fa nou anys se presentà la negativa del Partit Popular i del govern de La Generalitat. Va fer que no fóra possible. A dia d'avui no estem en l'Institut Ramon Llull i s'ha de substituir aquesta presència.

Hi ha ajuntaments, hi ha diversos ajuntaments al llarg i ample del País Valencià que han hagut de suplir aquesta participació de la Generalitat valenciana a aquest institut. Han hagut de suplir-la perquè aquests ajuntaments entenen que les finalitats que té l'Institut Ramon Llull vénen a afavorir els interessos del poble valencià i del nostre patrimoni cultural i lingüístic.

Aquests ajuntaments. Hi ha prou ajuntaments que, governats per diferents grups polítics, s'han adherit per a ser els que representen al poble valencià i vetlar per estos interessos amb una condició, i la condició és que en el moment que la Generalitat valenciana s'adrece a l'Institut Ramon Llull per tal d'entrar a formar part, aquests ajuntaments ja deixaran la seva participació perquè el màxim organisme serà la Generalitat valenciana i serà la que, en tot cas, vetle pels interessos culturals de tots els pobles del País Valencià.

I avui, al que venim és a això. Volem reclamar no solament protecció lingüística, no solament més promoció cultural del valencià, de la cultura valenciana, de la llengua, sinó que venim a demanar a La Generalitat que deixe ja de no fer polítiques adreçades a açò i faça els seus deures; que no haja de suplir-la cap ajuntament en les seves competències, en el que deurien ser les seves competències; que agafe ja el mànec de la política a desenvolupar en estos termes, en els termes de protecció cultural i lingüística que venim a exposar avui ací.

Jo no vull fer referència específica a cap ajuntament. Ja dic, si fa falta, a la meva argumentació posterior hi faré referència, a la voluntat d'estos ajuntaments a formar part de l'Institut Ramon Llull i perquè va derivada. el que s'entén per estos ajuntaments la importància d'aquesta institució.

Simplement això. A més, dir-li que en aquell moment -ja dic-, en 2000, l'únic grup que es va oposar i que va fer impossible que avui fóra una realitat l'adhesió de la Generalitat valenciana a l'Institut Ramon Llull, va ser el Grup Parlamentari Popular i espere que el Grup Parlamentari Popular -ja que done per fet que la resta estaran a favor- no pose una altra vegada entrebancs a desenvolupar i promocionar la nostra cultura i la nostra llengua, interna, de nivell intern com de nivell extern, que és el que promou l'Institut Ramon Llull.

Sense més, espere la contestació dels grups parlamentaris.

Gràcies.

El senyor president:

Moltes gràcies, senyora Mollà.

A esta iniciativa, s'ha presentat una esmena per part del Grup Parlamentari Socialista. Per a la seua defensa, té la paraula la senyora Escudero.

La senyora Escudero Pitarch:

Moltíssimes gràcies, senyor president.

Senyories.

Senyora Mollà, molt bon dia.

Mire, si este no fóra un país perplex o estiguera perplex i sobretot farcit d'estrafolàries petjades culturals, segurament la seua proposta que La Generalitat o el Consell s'incorporaren a l'Institut Ramon Llull no tindria. s'hauria liquidat en una estona i no tindria cap tipus de suspicàcia. I segurament, eixa manca de perplexitat faria que esta mateixa proposta de resolució estiguera ja, des de fa molt de temps, vista per a sentència.

Però vosté sap igual que jo que durant molt de temps, sobretot en esta història recent, nosaltres ens hem sotmés, els valencians, a reflexions contraculturals moltes vegades; a debats feridors i filològicament absurds; a posicions, moltes voltes també, aferrissades en contra de la bona veritat científica; i també a defenses d'allò singular, com si la valenciania tinguera una denominació d'orige.

I sap també que hem arribat, a tombs i redolons, amb molt dificultat, a un cert consens que hom accepta -podríem dir- com la menys dolenta de les coses que teníem a l'abast.

Dic això perquè nosaltres vam crear -ja fa anys, sens dubte- amb consens complex i subtil l'Acadèmia Valenciana de la Llengua. Notem la fragilitat i la lleugeresa del propi nom i és esta Acadèmia Valenciana de la Llengua la que, d'alguna forma, està fent moltes vegades de mediadora transfronterera en temes com el que vosté avui du ací o que el Grup Compromís du ací.

A mi, m'agradaria destacar -perquè la proposta no és nova- que és ben cert que si per alguna cosa no destaca el govern de la Generalitat valenciana, el Consell, és per les relacions de col·laboració que practica amb altres autonomies ni, sens dubte, pels vincles de relació. Jo crec que estem davant d'un Consell que està aïllat en tots els aspectes de la gestió pública i no hi ha motius per pensar -o almenys, jo no els tinc- que, pel que respecta a la promoció de la llengua, a la difusió i a la promoció de la cultura, l'actitud del Consell va a ser diferent.

Jo crec que s'ha demostrat este aïllament en el desenvolupament de les infraestructures, en l'aplicació de la legislació estatal, per exemple, en la llei de dependència, el tema de l'avortament, en la difusió de les radiotelevisions autonòmiques, en la resolució del dèficit hídric i en tantes coses.

El president Camps, com vosté sap, no té cap interlocutor en altra autonomia que no tinga el mateix color polític que té ell i que no estiga governada pel seu partit, per molt que la defensa dels interessos nostres, dels interessos dels valencians, passen -com vosté sap- per tindre millors relacions amb Catalunya, amb Aragó, amb Castella-la Manxa que amb Múrcia. I permeta'm que els nostres lligams siguen molt més amples i molt més històrics amb les illes que amb Madrid.

Bé, evidentment, això no s'està produint perquè mai cap president valencià havia practicat l'hermetisme fins als extrems que l'està practicant el president Camps. Només cal fer un recordatori: l'efímer president Olivas, el president Eduardo Zaplana, per descomptat el president Lerma, van tindre relacions permanents i constants amb les altres autonomies; el president Camps, no.

Si mos parem a mirar en moltes reivindicacions, la mateixa del corredor mediterrani, vorem que són trobades sempre al segon nivell, amagades, esporàdiques.

I recordarà vosté també, i ho trac a col·lació perquè l'any passat es va commemorar el 800 aniversari del naixement de Jaume I, se va fer un acte important al monestir de Poblet. La figura de Jaume I no genera suspicàcies -tot el contrari, adhesions indestructibles a nivell polític i social- i l'únic president que va faltar, dels territoris que pertanyien a l'antiga corona d'Aragó, va ser el president Camps.

Jo crec que el president es nega a travessar el Sènia ni que siga per fer turisme i, per tant, també quan es tracta de defensar els interessos dels valencians.

Estem, per tant, davant d'un Consell que defuig el pacte i el diàleg i que no té cap interés en aplicar paràmetres que mos puguen servir a tots.

Per tant, hem de ser molt conscients, senyora Mollà, que el que ací s'està demanant, és a dir, que el Consell accepte establir relacions i vincles de col·laboració interautonòmics amb un organisme en el qual no estan representats ni Múrcia ni Madrid, va a ser prou difícil.

I jo crec que si hi havia alguna fórmula de garantir-se, a la millor, el fracàs en este intent, a la millor seria la proposta de resolució tal com estava formulada perquè, desgraciadament, amb l'actual composició del nostre parlament, si hi ha realment interés en què el País Valencià siga visible, en fer-mos visibles més enllà de les nostres pròpies fronteres o àmbit territorial, hauríem de fer un esforç per arribar a garantir la viabilitat de la proposta.

I mire, li diré més. Encara que esta proposta fóra aprovada, caldria preguntar-se quina seria la predisposició del govern per tal de fer-la efectiva, no fóra que mos passara com la declaració d'Ares, -se'n recorda? - que la va impulsar el Partit Popular i que després el mateix Partit Popular, sens dubte, no aplica.

Vostés, el seu grup, ja van passar per una -podríem dir- experiència quasi mística, exactament el 14 de novembre de 2007, quan van defensar una proposició no de llei en la qual demanaven a Les Corts que s'adheriren i que feren seua la declaració d'Ares. Se'n recorda -m'imagine- el que va dir el PP i no va. Naturalment, va dir que el mateix Consell ja l'estava aplicant i no va estalviar cap tipus d'extravagància per tal de justificar el seu vot.

I també podríem mirar quin és el percentatge d'utilització del valencià que fan el president Camps, els consellers en les seues intervencions públiques ací, al parlament, i sobretot la tramitació d'iniciatives parlamentàries, per vore que eixe compromís no està assolit.

Ara, segurament, amb l'aprovació de la llengua i de la cultura valenciana a l'exterior, hauríem d'evitar un nou episodi de confrontació i és per això que nosaltres instem a buscar una fórmula de consens per a que la difusió exterior de la llengua i de la cultura puguen ser efectives. Una bona fórmula per a nosaltres seria implicar l'Acadèmia Valenciana de la Llengua en la tasca de col·laborar amb totes aquelles institucions, inclús el Llull, que puguen promoure el valencià i la cultura fora del nostre àmbit.

Recordarà vosté que en 2006 ja es va signar un conveni entre l'Instituto Cervantes i la mateixa acadèmia, sent el director l'anterior ministre de Cultura, César Antonio Molina, pel qual s'establia un marc de cooperació entre les dos institucions per promoure la llengua i la cultura, i ha sigut l'acadèmia, institució estatutària creada per La Generalitat i adscrita a la presidència, la que, en coincidència amb molts objectius del Llull, ha fet moltes coses.

Per exemple, ha promogut a l'exterior la llengua i la cultura fent cursos en valencià en col·laboració amb associacions valencianes a diverses capitals sud-americanes. Ha facilitat i subvencionat escriptors valencians perquè acudiren a la fira del llibre de Frankfurt, també a la de Guadalajara a Mèxic. Té convenis de col·laboració amb moltes universitats i programes d'investigació. La mateixa Biblioteca de Catalunya -recordarà- l'any passat va organitzar una exposició amb col·laboració de l'acadèmia, de les normes del 32, de les normes, de les nostres normes del 32 i a més va organitzar la pròpia cloenda, i tenen programes de traducció dels nostres clàssics, que s'han traduït també a moltíssimes llengües: -jo què sé- a l'italià, al polonés, al francés, al rus. I s'estan donant xarrades, sobretot, d'això que estem dient, en moltes universitats europees.

Per tant, senyora Mollà, si el Partit Popular accepta de bon grat que l'acadèmia signe convenis de col·laboració amb l'Instituto Cervantes, no hauria d'haver cap motiu per a que no empre el mateix criteri a l'hora d'acceptar vincles amb altres institucions, encara que només siga per coherència amb la definició que el nostre estatut fa del valencià. Però vosté sap -i jo també- que no serà així perquè, normalment, al Partit Popular li resulta més rendible la confrontació i la instrumentalització política, social i cultural, i més encara si té un motiu ni que siga menut, i el que aconseguiríem, al remat, seria obstaculitzar la normalitat de la llengua.

Si existix un precedent de conveni de col·laboració per a promoure la cultura valenciana i la llengua a l'exterior, això justificaria l'acceptació de la nostra proposta de resolució per a que siga l'acadèmia i no La Generalitat la que establisca vincles amb tots aquells organismes que puguen afavorir eixos objectius amb la fórmula que considerem més adient.

Què és que volem? Impedir que la representació valenciana a qualsevol organisme supraautonòmic, estiga subjecta a l'esdevenir polític i a successives correlacions de forces al parlament, com va ocórrer a les Illes Balears -vosté ho sabrà-, on el retorn de Jaume Matas al 2003 va suposar tot un seguit d'obstacles al funcionament del Ramon Llull, obstacles que a més, amb diferents pretextos com la negativa a acceptar la directora, van fer que la Generalitat de Catalunya retirara el Llull de la promoció exterior. En què va acabar? En una ruptura i en la creació de l'Institut d'Estudis Baleàrics, que ara -també sap vosté- està dins del mateix Institut Ramon Llull. M'imagine que si en algun moment de la història el PP torna a governar a les Illes Balears, tornaran a eixir.

Per això mos pareix a mosatros que deixar, deixar esta funció en mans de l'acadèmia podria ser una forma d'evitar temptacions perquè els acadèmics són escollits per 15 anys, la qual cosa sobrepassa els quatre del parlament, i podrien garantir, igual que altres, l'estabilitat i la col·laboració en tots aquells organismes que puguen contribuir a promoure la creació, la cultura i la llengua.

Estàvem d'acord també, senyora Mollà, que les despeses de la promoció exterior de la llengua i de la cultura pròpies, nostres, i de la resta de les llengües de l'estat haurien de seguir sent assumides en part pel Govern d'Espanya, en la línia d'eixe conveni del qual abans parlàvem com un gest de reconeixement cap a este estat nacional i sobretot a la pluralitat lingüística.

L'Institut Cervantes, en definitiva, ja està fent polítiques de promoció de la cultura i la llengua, ha assumit els seus compromisos i també els està finançant. I, per tant, es tracta d'evitar que la càrrega financera recaiga exclusivament en els governs autonòmics, com està passant actualment en l'Institut Ramon Llull.

Ja sap vosté que de la signatura d'aquell conveni l'acadèmia té centres arreu del món, on pot fer totes les tasques de les quals jo parlava abans. I, evidentment, estes tasques són també finançades.

A més l'acadèmia forma part de la Casa de les Llengües, que ha creat l'Institut Cervantes, i del qual formen part, entre d'altres, el mateix Ramon Llull, l'Institut d'Estudis Baleàrics, les acadèmies Basca i Galega de la Llengua, l'Associació d'Acadèmies de la Llengua Espanyola i l'Institut Camões de Portugal. Haurem d'acceptar, per tant, que amb les actuals circumstancies el consens hauria de ser l'única via per promoure la cultura i la llengua a l'exterior.

I si el Partit Popular, que governa esta comunitat, pensa com pensa, doncs li hauríem de donar l'oportunitat de rescabalar-se de la curació d'estar empobrint l'ús social de la llengua, oferint-li opcions de col·laboració, les que considere acceptables, amb tots els organismes a través dels quals es puga escometre eixa finalitat i eixos objectius sense donar peu a generar ningun tipus de polèmica més.

Entenem, per tant, que la seua proposta novament pot provocar, vosté m'ho permetrà, un nou alliberament de toxines reflexives al voltant d'un tema que ja està exhaurit íntimament i que gran part de la societat valenciana ha acceptat veure'l reduït a àmbits acadèmics.

Per tant, encetar el meló a hores d'ara podia ser extemporani, poc aclaridor i poc entés per la ciutadania, massa avesada a furgar dins dels components sensorials de la qüestió i preocupada hui per temes segurament domèstics, econòmics i socials també preocupants en els temps que corren.

Per tot això, nosaltres considerem oportuna la nostra proposta en el sentit d'instar al Consell que, bé a través de l'acadèmia o mitjançant la fórmula que crega més convenient, col·labore i promoga les relacions, els projectes i les iniciatives amb institucions i organismes de tot tipus per a la projecció exterior de la llengua i de la cultura pròpies, també amb aquelles entitats l'àmbit del qual siguen els territoris amb els que compartim història, cultura i sistema lingüístic, tot tenint en compte, senyora Mollà, cadascuna de les modalitats i variants.

Un acord en aquests termes -i vaig acabant- deixaria oberta la porta, -per què no? -, a la creació d'un institut propi que assumira, en col·laboració amb totes les institucions que calga, la tasca de promoció en què tots estem d'acord, una entitat de caràcter públic, dotada de pressupost suficient, perquè s'ocupara de promocionar a l'exterior de la Comunitat Valenciana i també a l'exterior de l'estat espanyol el gran potencial dels artistes plàstics, dels cineastes, dels fotògrafs, actors, actrius, escriptors, ballarins, ballarines, músics i creadors culturals en general que el govern del PP ha desatés.

No cal dir, senyora Mollà, que en eixe sentit el País Valencià té potencial suficient per a exercir totes estes accions.

Moltes gràcies.

El senyor president:

Gràcies a vosté, senyora Escudero.

Torn d'acceptació o no d'esmenes. Té la paraula la senyora Mollà.

La senyora Mollà Herrera:

Gràcies, senyor president.

Doncs bé, el meu grup parlamentari dir que no acceptarà esta esmena que se planteja. Entenent que, bé, podríem estar d'acord en moltes reflexions que ací s'exposen, però no entenem que tinga res a vore amb el que nosaltres plantegem avui ací.

Nosaltres parlem d'una mesura específica per a promocionar l'ús de la nostra llengua, de la nostra cultura. Una mesura específica que parla de l'adhesió a un institut, l'Institut Ramon Llull. I en l'esmena de modificació del Partit Socialista en cap moment ni tan sols fa referència a aquest institut. Jo entenc que se pot argumentar que és una cosa genèrica a totes les institucions que vetllen pels interessos de la cultura valenciana, però no ho entenc així.

Entenc que quan se diu que ens han sotmés a debats ridículs, jo crec que la reflexió és que ens hem sotmés. Doncs no, jo crec que ens han sotmés a eixos debats feridors sobre la realitat sociolingüística. Nosaltres tenim molt clar, i així ho hem deixat palés sempre. , ja dic, hi ha transcripcions de debats del 2000, anteriors, posteriors, on sempre continuem amb la mateixa línia, dibuixant el mapa sociolingüístic i posant damunt la taula alternatives i solucions i iniciatives que el que vénen és a intentar modificar aquesta realitat que entenem que ve en detriment de la cultura valenciana.

Este debat per a nosaltres és un debat estèril, el que pretenen fer altres persones, però el nostre sempre ha estat el mateix.

A mi em preocupa que en aquest cas el Partit Socialista no estiga mantenint la mateixa argumentació, i ho intente potser amagar en tota aquesta reflexió que es posa en l'esmena que se planteja.

Ho entenc com un viratge cap al centralisme, sincerament. A mi m'ha sorprés perquè jo aquesta proposició no de llei no la presente en cap moment per a desemmascarar qui és qui en la política valenciana en la realitat, ja dic, sociolingüística del País Valencià. Simplement perquè crec que toca, ara més que mai, i en una realitat difícil per als valencianoparlants, per a la promoció de la nostra cultura, per a la nostra llengua, perquè perdure la nostra cultura, ja dic, i la nostra llengua, doncs bé, entenent que la realitat ara és molt més difícil i molt més crua que ja fa anys, és necessària aquesta incorporació en institucions com aquestes que vénen a afavorir-la i a promocionar-la.

I dic que crec que és un viratge cal al centralisme i que no se manté en el mateix discurs perquè, ja dic, en aquesta argumentació que jo he fet al començament, que he extret del debat de 2000, en aquell moment el Partit Socialista, en boca del senyor Colomer, del diputat Colomer, es va dir que «entenien perfectament que aquesta era una iniciativa encaminada claríssimament a la normalització lingüística. I com aquesta qüestió, este concepte tan legislat i tan d'obligat compliment, teòricament, senyories, és una cosa molt raonable i molt interessant, anem a recolzar la iniciativa que ha formulat la diputada».

En aquell moment eren les mateixes, pràcticament les mateixes paraules que jo avui presente. I en aquell moment el Partit Socialista entenia que era una iniciativa claríssima, que no feia falta transaccionar ni esmenar, ni res de res; i que, fins i tot, ja dic, en este debat que es va produir en el 2000, on el Partit Popular argumentava que mitjançant l'Acadèmia Valenciana de la Llengua era l'òrgan competent per a promocionar l'ús de la llengua, pa, pa, pa. , era el senyor Colomer qui demanava a la presidència la paraula per tal de replicar-li, perquè havia cregut que estava contradit. I dia: «En tot cas, recordar-li diverses qüestions: la llei de l'acadèmia no és incompatible amb la iniciativa que avui estem debatent, ni és incompatible la llei de l'acadèmia, ni és incompatible la Llei d'ús i ensenyament del valencià, ni la de creació de la Radiotelevisió Valenciana i altres lleis, i l'Estatut d'autonomia nostre, etcètera; no són incompatibles». «No són incompatibles -tornava a dir-, vosté ho hauria de saber perfectament» -li dia la diputada del Partit Popular-. Que la Llei de l'Acadèmia Valenciana de la Llengua no feia incompatible que La Generalitat estiguera adherida a l'Institut Ramon Llull. I fins i tot se deia que no s'havia de confondre el que és el marc de la normalització lingüística amb les iniciatives directament per a promocionar la normalització lingüística. I es deia que esta justament era una iniciativa per a promocionar la normalització lingüística i, per tant, s'havia d'aprovar.

Jo li he dit abans que hi ha exemples d'ajuntaments que s'han adherit a aquest institut i que ho han fet amb una condició, i la condició era clara, i estos ajuntaments estan ahí, en una condició clara: van a suplir el paper que hauria de tindre la Generalitat valenciana en aquest institut i que en el moment que la Generalitat valenciana s'adherisca ells hauran de sortir d'este institut.

És a dir, què farem, què els direm a aquests ajuntaments que entenen, entenen que La Generalitat és la que ha d'estar com a institució, no a través de l'Acadèmia Valenciana de la Llengua, sinó La Generalitat, igual que la Generalitat catalana i la balear, i Andorra també, que hauria ser ella l'organisme que estiga en l'Institut Ramon Llull. Però com que no està, volen suplir aquesta mancança formant part aquests ajuntaments, i en el moment que La Generalitat s'adherisca sortiran.

Ajuntaments que ja vostés saben qui són. Són ajuntaments com Gandia, són ajuntaments com Sueca, són ajuntaments com Morella. I jo, sincerament, em sap molt greu que estos exemples clars de la participació del Partit Socialista en aquest institut avui, en Les Corts, es veja deslegitimada. Jo entenc que s'està deslegitimant els alcaldes del Partit Socialista avui en aquesta esmena.

L'alcalde de Gandia dia que «La Generalitat, por un criterio estrictamente político, no da apoyo a la promoción de nuestra lengua y de nuestros escritos, y con ello ciudades como la nuestra, con gran bagaje histórico y literario, ven mermada su capacidad de promoción exterior».

Si l'Acadèmia Valenciana de la Llengua fera els seus deures, possiblement haguera argumentat l'alcalde de Gandia que estava coberta aquesta necessitat de promoció a l'exterior. Però tampoc l'Acadèmia Valenciana de la Llengua en este cas està ajudant un ajuntament com Gandia en aquest bagatge històric i literari a promocionar-se, pel que diu l'alcalde de Gandia.

L'alcalde de Morella, que tots coneixem i que és diputat en aquesta cambra, també va fer que la seua població s'adherira a aquest institut. Però més encara, resulta que el Partit Popular de Morella va recolzar aquesta iniciativa d'incorporació del municipi a l'Institut Ramon Llull. Deia el portaveu del PP: «Estamos a favor de incorporarnos a todos aquellos organismos, mancomunidades o fundaciones que agrupen a pueblos que tenemos elementos en común. El PP de la localidad en ningún momento planteó ninguna objeción a la incorporación de Morella al citado organismo, que no cuenta con el apoyo de la Generalitat valenciana y sí con los gobiernos de Cataluña y Baleares. »

És a dir, el Partit Popular tampoc és conseqüent amb el que veritablement hauria de ser una iniciativa beneficiosa per als valencians i valencianes. Però és que hi ha més, hi ha més encara. Sueca és una població que també està adherida a aquest institut, i he de recordar que l'alcalde és del Partit Socialista. Jo, sincerament, crec que s'està deslegitimant avui a aquest alcalde i a aquesta iniciativa que ja en el 2000 se creia que era una iniciativa totalment ajustada a la realitat sociolingüística i necessària, i que de 2000 fins ara s'ha estat reomplint aquesta manca de participació de La Generalitat amb alcaldies, amb ajuntaments que tenen governs d'esquerres, governs d'esquerres, on estem també Iniciativa present, i que necessiten. , i que també està el Partit Socialista en aquest tipus de declaracions.

En gener de 2009 la Fundació Ramon Llull formalitza la incorporació de la Xarxa de Ciutats Valencianes en aquests ajuntaments i l'alcalde de Morella, el diputat Joaquim Puig, que és president de la Xarxa de Ciutats Valencianes, feia la declaració que «la presencia de los municipios que integran la red es una presencia testimonial, transitoria, hasta que se produzca la incorporación de la Generalitat valenciana que, según ha indicado, más pronto que tarde estará aquí. »

Doncs bé, jo crec que si tot el món té clar que La Generalitat ha d'estar ahí, avui s'ha de votar que sí a aquesta proposició no de llei. Ho creu el Partit Popular en els municipis, ho creu el Partit Socialista en els municipis i ho creguem nosaltres en els municipis i ací, en concordança i en coherència amb allò que creguem i amb uns debats que no volem que se convertisquen en ridículs, que no volem amagar-los darrere d'argumentacions que no tenen la finalitat que avui venim a plasmar ací, el Grup Parlamentari Compromís, i en tot cas qui vote en contra, estarà deslegitimant el seu propi partit en altres àmbits. I jo això m'ho faria mirar, perquè després lliçons d'ètica poques se'n podran donar.

Moltes gràcies.

El senyor president:

Moltes gràcies a vosté, senyora Mollà.

Per a rèplica a la senyora Mollà, té la paraula la senyora Escudero.

La senyora Escudero Pitarch:

Senyora Mollà, no deuen tindre vostés cap alcalde, perquè està parlant tota l'estona dels nostres, i jo crec que seria molt més interessant i convenient que vosté parlara dels seus i jo ja parlaré dels meus. No cal que vosté me'ls recorde, que jo ja me'ls sé, no? Però, segurament, no en tenen ningun.

Vosté dia exactament.

en eixe nivell, evidentment, tan important- «a mi me resulta curiós que vosté parle de coherència». No sé si està parlant de coherència semàntica, amb la qual cosa podríem establir una discussió amplíssima de coherència definitòria que també podríem estar molt de temps parlant, o de coherència política, i ahí ja no sé. ahí, a nivell de coherència política, ja no sé com acabaria la discussió, perquè, vaja, jo no sé si té massa credibilitat el que vosté està dient.

De fet, jo crec que vosté ni ha llegit la nostra proposta, no l'ha llegida. Parla, parla no sé si amb massa arguments de la promoció i de la cultura, de la difusió, de la llengua, però quan nosaltres diem «no entrem en conflictes, anem a promocionar la llengua, anem a promocionar la cultura i establim una via de consens que pot ser l'Acadèmia Valenciana de la Llengua», que és un ens estatutari que està adscrit a la Presidència de La Generalitat i que pot servir exactament per a fer açò, doncs vosté no, vosté no, vosté no sé si és que no vol promocionar la cultura i la llengua, difondre la llengua valenciana mitjançant esta institució i preferix que se quede morta o preferix, exclusivament, que se promocione a través d'un institut.

Jo li he dit en la meua intervenció que l'acadèmia i la mateixa Generalitat pot establir les vincles amb qui considere adient, amb tots els organismes, evidentment també amb el Llull, per promocionar la cultura i per difondre la llengua, i que l'acadèmia ja ho està fent. Ja està fent-ho.

Vosté me parla dels meus alcaldes. És que a mi me pareix estupend que estiguen els alcaldes, que estiga Gandia, que estiga Sueca, que estiga Morella, naturalment, i me resulta curiós que vosté qüestione l'autonomia i la llibertat dels ajuntaments per adherir-se a una xarxa que vosté sap perfectament que quedarà dissolta en el moment en què La Generalitat, per ella mateixa o mitjançant la fórmula que considere convenient, estiga present en el Llull. No sé jo on veu vosté la dificultat.

I jo li parlava de credibilitat, perquè a mi me resulta curiós que vosté pacte o estiga en coalició amb uns altres partits que, per descomptat, s'emboliquen amb una senyera que vostés sistemàticament rebutgen, i que això li parega a vosté molt coherent, o que vosté estiga en coalició amb uns altres partits que tomben governs progressistes, i que això també li pareix coherent. Per això li dic que s'ho faça mirar, que la seua credibilitat a l'hora d'estar parlant també, per descomptat, la podem ficar en dubte.

Per tant, jo continue pensant que per promoure la tasca de difusió de la llengua i de la cultura, evidentment, la nostra proposta possiblement generarà menys ressentiments. I vosté sap perfectament que la xarxa de municipis és una fórmula de deixar en evidència la manca d'implicació de La Generalitat, referent fonamentalment a la difusió de la llengua i de la cultura.

¡Tant de bo! , tant de bo, un canvi de predisposició, que segurament farà innecessària l'existència de la pròpia xarxa i que, a més, estatutàriament, segons els estatus del Llull, evidentment se n'anirà, però no mos passe exactament com mos ha passat en uns altres territoris en els quals compartim llengua, cultura i sistema lingüístic, que se produïsca un bloqueig. I jo li oferisc a vosté la possibilitat que verdaderament, mitjançant esta proposta, doncs evidentment se puga dur a terme esta tasca de promoció i de difusió, que és el que a nosaltres, com a grup parlamentari i també al servei de la societat, ens interessa.

A més, mire, -ja per acabar- i inclús. jo que sé, podríem. abans no m'ha dit vosté res d'aquell institut que jo li dia que podria ser públic i finançat, i que este any que es complix el 550 aniversari d'Ausiàs March, de la seua mort, d'Ausiàs March, mor en el 1459, doncs inclús li podria donar La Generalitat, si s'escau, eixe nom.

No sé a vosté. -vaig acabant, senyor president- no sé a vosté què li importa més, si el fons o la forma. No sé si el que li importa és quedar ací molt bé i que els nostres creadors, els nostres músics, els nostres ballarins se queden absolutament en la foscor o mirar una fórmula de col·laboració, per la qual puguem ser visibles i presents, cada dia més.

No res més i moltes gràcies.

El senyor president:

Moltes gràcies a vosté, senyora Escudero.

Per a rèplica té la paraula la senyora Mollà.

La senyora Mollà Herrera:

Jo, sincerament, crec que justificar el viratge al centralisme del Partit Socialista, atacant personalment el grup que presenta aquesta proposició no de llei, és no voler mirar-se les seves penúries, sincerament, és no voler mirar-se les seves penúries.

Vosté diu que per què no parle dels meus alcaldes. Jo parle de les poblacions on governem també nosaltres, i governem en Sueca i amb una condició. I la gent que ha entrat de Sueca a l'ajuntament, ha entrat amb la condició

-igual que en Morella, igual que en Gandia- que en el moment que la Generalitat valenciana, com a organisme, entre a formar part de l'Institut Ramon Llull, aleshores, eixos ajuntaments se'n sortiran.

¿Vosté sap que els propers ajuntaments que s'adreçaran seran Elx, Elx, on governem; serà Guardamar, on justament és on residix el senyor síndic del Grup Parlamentari Socialista o d'on és ell? Vull dir, estos alcaldes.

Bé, m'hauré confós, però són poblacions on està el Partit Socialista; altres, on està el meu partit, i que amb eixe consens i baix eixes premisses s'adherixen a esta institució.

Si vosté vol justificar, avui, ací, que el senyor Alarte o. el centralisme que ha imperat ara i que ha guanyat en el congrés del Partit Socialista fa que els neguen a vostés votar a favor d'aquesta iniciativa, que en el 2000 -la mateixa- consideraven totalment raonable i que no anava en contradicció en cap moment amb l'Acadèmia Valenciana de la Llengua; si vostés ho volen justificar criticant-me a mi o atacant-me, doncs bé, no tinc cap problema, però sense dubte no enganyen a ningú. Ho dic, ací, avui,

no enganyen a ningú, ni enganyaran els membres del Partit Popular, ni m'enganyaran a mi, ni enganyaran la premsa, ni res.

El que avui està fent el Partit Socialista és deslegitimar l'alcalde de Morella, l'Ajuntament de Morella; deslegitimar l'Ajuntament de Gandia i els seus representants; deslegitimar l'Ajuntament de Sueca i els seus representants; deslegitimar l'Ajuntament d'Elx que vol adherir-se també; deslegitimar l'Ajuntament de Guardamar que vol adherir-se també; deslegitimar a tots els membres d'altres partits politics que votaran eixes adhesions o que governen en eixos ajuntaments, i deslegitimar els seus membres del seu partit que estan i governen en eixos ajuntaments, deslegitimar-los; deslegitimar el senyor Joaquim Puig, diputat d'aquesta cambra, que és el president d'aquesta xarxa, -que ja li he comentat- d'aquesta xarxa d'ajuntaments; deslegitimar eixes declaracions que afirmaven que La Generalitat, abans o després, formaria part d'aquesta institució.

En cap moment, en cap moment han dit que ha de ser mitjançant l'Acadèmia Valenciana de la Llengua, perquè en tot moment han declarat que no és incompatible.

Jo, avui, estic presentant una iniciativa que no és incompatible amb açò, i no li trobe cap argument, que vosté m'ho va dir, que té contradiccions i que és incompatible i que jo defense menys que vostés els interessos de la cultura valenciana.

Doncs bé, en l'argumentació que ha fet el Partit Socialista sempre m'ha donat a entendre a mi que no troben incompatible açò. I jo, per això, no pensava en cap moment, sincerament, que aquesta iniciativa anava a produir un atac tan directe per part del Partit Socialista, en cap moment, en cap moment.

Volia deixar paleses dues coses: una, la necessitat de fomentar la cultura i la llengua valenciana i, dos, en tot cas de rebre la negativa del Partit Popular, deixar clar que estan votant en contra d'iniciatives que van justament a això, a promocionar i a fomentar la nostra llengua i la nostra cultura.

En tot cas, me pensava jo, ¡pobra de mi! , però quan vaig vore que el Partit Popular de Morella votava també a favor d'això, vaig pensar que avui sortiríem amb unanimitat igual que a l'hora de reclamar els papers. els documents de l'arxiu històric de Castelló, igual que a l'hora de denunciar els atacs violents contra institucions i entitats, avui anava a ser justament una comissió d'unanimitat per tot. Però ja veig que no. Ja veig que amb açò, no sé, ara el Partit Popular espere que em done alguna alegria i que no s'amague darrere -ja dic- d'estos debats que són inútils, ridículs, estèrils, que no arriben a cap lloc, que el que fan és fragmentar més la cultura i la llengua, i -ja dic- que van en detriment de la seva promoció.

Per tant, sincerament, la contradicció que se la faça mirar el grup que la tinga, perquè açò, aquestes paraules del senyor Colomer, del senyor Puig, dels alcaldes d'Elx, Sueca, Gandia, Guardamar, jo crec que avui haurien de tindre un valor per al Grup Parlamentari Socialista,

(so per interferència d'un mòbil)

igual que ja li dic que tenen un valor per a mi.

Perquè jo tinc dret a opinar de les coses que se fan en tots els pobles del País Valencià, i iniciatives com estes les aplaudisc, iniciatives que -ja dic- moltes són d'alcaldes del Partit Socialista. ¿No tinc dret a aplaudir-los estes iniciatives? Els les aplaudisc. Ara bé, vostés sembla ser que no.

El senyor president:

Moltes gràcies, senyora Mollà.

La presidència vol recordar a les seues senyories, ho saben perfectament, ara és el torn de fixació de posició, que se fixa posició respecte de la iniciativa que ha defensat la senyora Mollà, és l'única que està viva en estos moments.

¿La senyora Marcos vol intervindre?

Té la paraula, senyora Marcos.

La senyora Marcos Martí:

Moltes gràcies, senyor president.

No poden tindre opinió al voltant dels seus alcaldes aquells que no ne tenen, perquè els alcaldes que hi ha al País Valencià d'Esquerra Unida continuen siguent d'Esquerra Unida, i estan actuant allà on estan amb tota la coherència política. En tot cas, el que governa com a trànsfuga on siga, la veritat, és que no pot demanar coherència.

Dit això, he de dir també, perquè quan se parlen d'iniciatives que s'han fet abans en les Corts Valencianes i que s'han fet en nom d'Esquerra Unida, també per coherència,

(so per interferència d'un mòbil)

la que s'ha llegit de l'any 2000 va ser defensada per una diputada d'Esquerra Unida aleshores, i, per tant, nosaltres, coherentment amb aquella defensa, estem d'acord en el contingut de la proposta, perquè és la postura tradicional, històrica i coherent d'Esquerra Unida del País Valencià.

En eixe sentit, podem entendre, per una banda, la sol·licitud de gradualisme de no posar-li entrebancs a les situacions; podem entendre perfectament que hi hasca gent que continue treballant en positiu, com és la xarxa de les ciutats que estan acollides a la institució o a l'Institut Ramon Llull, però això no lleva que la Generalitat valenciana tinga l'obligació de, al màxim nivell, entrar a la institució, perquè si no, estaria com està ara, en estos moments, amb una desigualtat flagrant de situació entre el govern de les illes, el govern de Catalunya i el govern del País Valencià.

Perquè en el cas del País Valencià, el que estem fent de moment és posant pegats a una situació que hauria de tindre el màxim àmbit de representació política. Per què? Perquè, en cas contrari, aquell que és l'objectiu de l'Institut Ramon Llull no s'està complint en la seua totalitat. Per què? Perquè quan estem parlant de quines són les finalitats d'aquest institut, cal parlar de la promoció exterior, de totes aquelles qüestions que han de vore les modalitats i les variants lingüístiques i culturals dintre d'un àmbit, i un àmbit fonamental que parteix del reconeiximent de la unitat lingüística, en este cas, dels territoris de Catalunya, de les illes i del País Valencià.

I eixe és un tema que no podem defugir, perquè, vullgam que no vullgam, és cert que sols des del reconeiximent de la unitat de la llengua estem proposant qüestions que afecten la garantia de supervivència de la llengua. I pel contrari, jo sé que l'Institut Ramon Llull seria l'equivalent en el nostre àmbit lingüístic a l'Institut Cervantes pel que fa al castellà. I, aleshores, és mala cosa que el País Valencià no tinga presència.

Jo sé que a través de l'Institut Cervantes s'estan fent coses. Jo sé que a través de la xarxa de les ciutats s'estan fent coses. Però hi ha un pas necessari i definitiu, i és que La Generalitat prenga part d'este institut, entre altres coses, perquè -torne a dir- tant les illes com Catalunya estan al màxim nivell de representació en l'institut.

I el mateix que ací està l'Acadèmia Valenciana de la Llengua, també està l'Institut Lluís Vives en l'àmbit de les universitats valencianes, catalanes i illenques, i el que haurien de fer és recolzar, a més a més del que s'està fent, que tot el que se faça en l'àmbit de promoció interna, externa i exterior de la nostra llengua sempre val la pena, però sí que haurien de fer un esforç per a no deslegitimar aquelles propostes, que el que volen és que la Generalitat valenciana prenga part definitivament i al major nivell d'aquest institut.

Per tant, com no podria ser d'una altra manera, des d'Esquerra Unida estem d'acord amb el contingut d'aquesta proposta, perquè és una proposta històrica d'Esquerra Unida del País Valencià, i nosaltres som coherents en allò que hem defensat en les Corts Valencianes en l'any 1998, en el 2000, en el 2004 o se defensa actualment en el 2009.

Gràcies.

El senyor president:

Gràcies a vosté, senyora Marcos.

Per a fixar posició, en representació del Grup Popular, té la paraula el senyor Ferraro.

El senyor Ferraro Sebastià:

Gràcies, senyor president.

Senyories, en primer lloc, jo vullc dir que me quede quasi. no sé. bocabadat, per algunes qüestions que s'han dit fa un moment. Pareix ser que la cultura valenciana està condemnada a l'oblit, que açò és un erm cultural, si no estem en la Ramon Llull. O siga, la Ramon Llull ha de ser la salvadora de la cultura valenciana, perquè sense la Ramon Llull, ací, no n'hi ha res.

I per a mi això és una desconsideració i per a un muntó d'associacions, com ho puga ser d'un i d'altre pensament, de qualsevol pensament, com puga ser la Cardona Vives, com siga la castellonenca de cultura, com siga Lo Rat Penat, com siga l'institut alacantí Juan Gil-Albert i com és la Real Acadèmia de Cultura Valenciana que és una entitat de dret públic, creada en 1915, i que s'ocupa de la cultura valenciana, senyories. ¿Per què no la recolzem? ¡Ah! No la recolzem perquè té un criteri que algunes senyories políticament no compartixen. Bé, ¿per què no la recolzem, senyories? N'hi han. clar que n'hi ha cultura valenciana, no fa falta tant la Ramon Llull. Jo no dic que siga o no siga, però no fa falta, no fa falta.

En primer lloc, vullc dir-los, senyories, i anticipar-los ja que el nostre grup votarà en contra la proposició no de llei com lògicament. presentada pel Grup Parlamentari Compromís. I vaja per davant el respecte del nostre grup a esta entitat de dret públic, constituïda fa ja alguns anys pels governs de la Generalitat de Catalunya i de les Illes Balears, la finalitat principal de la qual és la projecció exterior de la llengua catalana i de la cultura que en ella s'expressa en totes les seues modalitats, matèries i mitjans d'expressió, així com la seua difusió i ensenyament.

(So per interferència d'un mòbil)

Altres objectius de les institucions són: promoure l'ensenyament del català a les universitats i altres centres d'estudis superiors d'arreu el món i afavorir el treball d'investigació en torn de la llengua i la cultura catalanes; a més, dóna suport a diverses càtedres o centres d'estudis catalans d'algunes universitats d'arreu el món; proporciona subvencions i ajudes per a la realització de cursos de llengua, cultura i literatura catalanes a comunitats catalanes de l'exterior, entitats privades reconegudes oficialment per la Generalitat de Catalunya i constituïdes per gent catalana o catalanòfila, i que tenen com a objectiu la promoció de Catalunya fora d'esta, i el suport de la comunitat catalana resident a l'exterior; disposa d'un conveni amb l'Institut Cervantes, amb la finalitat de promoure la cultura catalana a l'exterior a través de l'Institut Cervantes.

Este acord establix que l'Institut Cervantes cedix els seus espais i infraestructura per a les activitats i difusió de la llengua i cultura i literatura catalanes organitzades per l'Institut Ramon Llull, mentres que este institut envia material docent, selecciona el professorat i li oferix assessorament lingüístic i metodològic i li facilita cursos de formació didàctica; convoca, administra i avalua les proves de coneixements de llengua catalana fora de Catalunya i de les Illes Balears.

És evident, senyories, que estos objectius no concorden amb tot el que mos mana l'Estatut d'autonomia pel que fa a l'idioma valencià i a la defensa de la nostra cultura. I per això el nostre grup no pot acceptar la proposició de Compromís que, d'altra banda, i com ja els he dit, no és nova, ja que l'any 2000 i en la Comissió d'Educació i Cultura va ser rebutjada una proposició semblant, en aquella ocasió presentada pel Grup d'Esquerra Unida.

No obstant, procediré a ampliar els arguments que fonamenten la nostra posició. La Generalitat valenciana haurà de consorciar-se, en tot cas, amb aquelles entitats que tinguen com a principal objectiu la promoció i projecció de la cultura valenciana o, en tot cas, de la cultura espanyola o d'algun organisme oficial del qual forme part la Comunitat Valenciana.

L'objectiu de La Generalitat és la promoció, defensa i projecció de la cultura valenciana i tots els artistes de la Comunitat Valenciana, i no d'altres autonomies, ja siga catalana, gallega o andalusa.

En el Reglament orgànic i funcional de la Conselleria de Cultura i Esport, en l'apartat de la secretaria autonòmica de Cultura, en l'article 9. 3, s'estableix que és funció d'este departament «promoure i difondre nacionalment i internacionalment la política cultural valenciana, així com els seus creadors i artistes en les matèries de la seua competència».

En totes i cada una de les àrees en les quals se dividix l'Institut Ramon Llull hi ha un objectiu clar, defendre la cultura catalana en tots els seus àmbits. Segons la seua pròpia pàgina web, l'àrea de literatura i pensament promou la literatura, el pensament i la investigació en català en tot el món per mitjà de la projecció exterior d'obres de pensament i investigació científica, així com de les revistes catalanes. També facilita el diàleg i l'intercanvi entre els pensadors i investigadors catalans i els seus interlocutors estrangers i promou internacionalment el saber general dels autors catalans.

Quant a l'àrea de creació, difon la creació artística catalana per mitjà del foment de la seua programació en l'escena internacional, el suport a la circulació d'artistes i obres i a la difusió del coneiximent de la creació contemporània i del patrimoni artístic.

Alguns municipis, com Sueca, Vinaròs, Morella i Gandia, governats pel Partit Socialista o pel Bloc, formen part de la xarxa per la difusió de la cultura catalana. Si ells consideren que han de formar part d'este organisme fent ús del

(ininte­l·ligible)

. ha dit precisament, la seua autonomia municipal, doncs, estan en el seu dret, però el nostre objectiu és la difusió de la cultura valenciana

creada i promoguda en València, Castelló i Alacant.

I, senyora Mollà, no cal fer trampes lingüístiques com fa el seu grup en l'exposició de motius d'esta PNL. Diuen que l'Institut Ramon Llull té com a finalitat la projecció exterior de la llengua que compartim la Comunitat Valenciana, Catalunya i les Illes Balears i de la cultura que allí s'expressa, és a dir, una còpia exacta del que diu l'article 4 dels estatuts, encara que

(ininte­l·ligible)

. només que posa la llengua catalana i que no fa cap referència a la resta de les comunitats autònomes. Fins a ells els dóna vergonya dir que eixe institut defén la llengua i cultura catalanes, perquè, llavors,

es voria molt clar que està fora de les nostres competències. O bé ho saben molt bé i ometen l'al·lusió al català, per tal de dissimular que el que realment defensen és la substitució pura i dura de l'idioma valencià pel català. És a dir, continuen vostés amb la síndrome catalanista.

Res més i moltes gràcies.

El senyor president:

Moltes gràcies a vosté, senyor Ferraro.

¿Per a què vol la paraula, senyora Mollà?

La senyora Mollà Herrera:

Per a rèplica.

El senyor president:

La senyora Mollà Herrera:

Al senyor Ferraro.

El senyor president:

Té la paraula.

No, no, és que cal evitar que hi hagen interferències que no són pròpies del debat que està duent-se per.

La senyora Mollà Herrera:

Les interferències són del mòbil quan.

El senyor president:

. les senyories molt bé.

Té la paraula, senyora Mollà, per a replicar al senyor.

La senyora Mollà Herrera:

Jo crec que el problema, justament, és de base, ¿no? El que nosaltres entenem com que ací la fragmentació en el debat sobre la llengua fa que no pugam aprovar iniciatives com aquestes, que vénen a afavorir la nostra cultura.

Sincerament, vostés són els que promouen eixe debat, vostés són els que fragmenten, vostés són els que veten iniciatives com estes, vostés són els que perseguixen les institucions i organismes que volen promocionar el valencià i la nostra cultura. Els perseguixen a través de les institucions, els penalitzen i els tenen en el punt de mira, en un debat que només que el fomenten vostés i perquè li volen treure un rèdit polític de gent que utilitza la llengua com un debat massa. dogmàtic i massa ultraideològic. Ho deixarem ahí.

Sincerament, vostés. , hi ha sentències, «sentències», que fan fins i tot a la Conselleria d'Educació, que modifique el seu criteri per a valorar la llengua valenciana o la llengua catalana. Li diu al conseller d'Educació que només que «el empecinamiento en la ignorancia» fa que no se reconega una realitat sociolingüística com eixa.

Per tant, els tribunals fins i tot ens donen la raó en la nostra argumentació. Jo no m'avergonyixc de res. M'avergonyixc d'un govern que ven un missatge a la gent com que fomenta la nostra llengua i, després, fa persecució, persecució política pels seus propis interessos i no justament pels interessos del poble valencià i de la seua història i de la seva cultura i de la seva llengua. Sincerament.

I ho ha deixat així com que res passa si els municipis estan adherits a aquest institut, i ells faran amb la seva pròpia autonomia local. Doncs, bé, no: jo pense que el criteri ha de ser el mateix, i si el Partit Popular en els municipis pensa que aquesta és una plataforma de foment de la cultura valenciana i de la llengua i un mecanisme per a promocionar-la, perquè la que, en tot cas, té un perill afegit és la llengua valenciana i no la castellana, el castellà, doncs, bé, si això ho pensa el Partit Popular, això no és autonomia local, això no és autonomia local, se suposa que és ideologia de partit, i això és el que ven a la gent quan li deposita la seua confiança, la seva ideologia de partit i, per tant, haurien de ser conseqüents amb la seva ideologia de partit, igual que sembla ser que ara el Partit Socialista està sent conseqüent amb la seva ideologia de partit, ja dic, ja massa centrat per al nostre gust.

Però, bé, això, en tot cas, ho valoraran els grups parlamentaris que volen rebutjar aquesta proposició no de llei i que, ja dic, serà una mostra més de com no volen en cap cas fomentar el valencià, la cultura i la nostra història, apel·lant, ja dic, a argumentacions poc coherents i que fins i tot la història no els dóna la raó, ni tan sols els tribunals.

Moltes gràcies.

El senyor president:

Gràcies a vosté, senyora Mollà.

Per a rèplica, té la paraula, òbviament, en este cas a la senyora Mollà, no pot ser d'altra manera.

El senyor Ferraro Sebastiá:

Gràcies, senyor president.

Senyora Mollà, en primer lloc, m'agradaria que vosté d'una vegada per totes, alguna volta diguera llengua valenciana o idioma valencià, ¡mai ho diu! , sempre utilitza l'eufemisme, «la nostra llengua», «la llengua que compartim», «la llengua del nostre poble». , mai li diu vosté «llengua valenciana» ni «idioma valencià». Per alguna cosa serà. ¿Per què? Per la síndrome catalanista, que jo li vaig a explicar el que és la síndrome catalanista.

Mire, el catalanisme dóna una importància fonamental a la llengua com a element constitutiu i integrador de la personalitat catalana. Lògicament, Catalunya definix la pròpia llengua com a llengua catalana, com no podia ser d'altra manera, i

(ininte­l·ligible)

. per res molts catalans acceptarien un altre nom. Vosté sí, segurament. Fins ací, res sobrepassa els límits del que és normal, com a part ben caracteritzada, entre altres no més característiques de les parts d'una realitat que fa més de dos mil·lennis es diu Hispània o Espanya, el país català vol autoafirmar-se sobre la base d'una llengua diferent de la que durant quasi quatre-cents anys ha segut i és encara la llengua oficial que representa internacionalment la unitat política i territorial espanyola.

Per a mi, la síndrome comença quan l'autoafirmació catalana, basada ideològicament en la llengua, adquirix no solament matisos nacionalistes, sinó també expansionistes i annexionistes, usant com a instrument i pretext la llengua, al mateix temps que busca, almenys per part dels sectors més militants i extrems, desmarcar-se de la resta del pobles d'Espanya, volent arrossegar en eixe desmarcament els pobles i territoris que considera baix la seua natural influència, àrea natural d'influència.

En son entorn, efectivament, es conserven llengües que, per diferents circumstàncies històriques pertanyen a la mateixa família que el català i hi guarden una gran similitud. Algunes d'elles, com la llengua valenciana, han conegut temps de gran esplendor literari. Doncs, bé, esta llengua de Catalunya que arriba sense pena ni glòria a ben entrat el segle XIX, coneix un ressorgiment, una renaixença i

(ininte­l·ligible)

. entra la síndrome de voler considerar al marge de tot antecedent i de tota diferència les llengües similars de l'entorn com a única llengua que, això sí, s'ha de dir catalana.

(ininte­l·ligible)

. una llengua

catalana, s'inicia un curiós procés de fets consumats, de progressiva apropiació de tot el que és destacable pertanyent a les llengües que, segons el postulat o dogma, constituïxen una sola llengua, la catalana, i, conseqüentment, una sola cultura, la catalana, i, per tant, una sola nació, la catalana. Aixina s'arriba al fantasmagòric concepte dels

països catalans

que annexiona i retalla sobre el paper franges de l'Aragó oriental i separa en la regió valenciana o la Comunitat Valenciana extensos territoris de castellanoparlants situats a l'interior de les tres províncies, amb la particularitat contradictòria que una capital de província com Alacant és pràcticament castellanoparlant i la mateixa ciutat de València també ho és en una gran mesura.

Sobre estes bases oníriques, s'escriuen llibres i més llibres, de literatura, d'història, de filologia, de gramàtica, s'editen revistes, es fan comentaris i es dóna, en fi, per descomptat i per supost que existix un món català que unifica el que és propi d'altres pobles i regions baix l'única denominació «catalana». S'intenta fer refer la història des d'esta nova perspectiva, es recullen els més mínims indicis que puguen donar-li una certa aparença de versemblança i es treballa incansablement perquè la ficció es convertixca en una realitat. Però com esta es resistix a encaixar en la ficció, el resultat és una situació confusa i paranoica que dóna constantment lloc a un doble llenguatge.

Tot açò, i no vaig a continuar, no ho he inventat jo, açò ja ho dia en l'any 1985 el pare Joan Costa i Català, que va morir, insigne.

autor valencianiste, i està en plena vigència, ¡en plena vigència! El que vostés volen és la unitat de la llengua, perquè n'hi hasca una sola nació, la catalana i ¡perquè tot siga català!

Sí, això és el que vostés volen, ¡per això vostés volen. ! ,

¡per això vostés volen. ! ,

per això volen que La Generalitat entre en l'Institut Ramon Llull per a col·laborar en la catalanització de la Comunitat Valenciana, i la Generalitat valenciana ¡no va a entrar-hi! ,

per molt que vostés ni ningú s'entossudixquen que entren, ! no va entrar-hi! , perquè té la seua cultura, té les seues entitats culturals, que fa falta recolzar, i molt, precisament, per a donar suport a la cultura valenciana.

Res més i moltes gràcies.

El senyor president:

Moltes gràcies a vosté, senyor Ferraro.

Senyories, finalitzat el debat, passem a votar la proposició no de llei defensada per la senyora Mollà. ¿Vots a favor? Gràcies. ¿Vots en contra? Gràcies. ¿Abstencions? Per 1 vot a favor i 14 en contra, queda rebutjada la iniciativa defensada per la senyora Mollà.

Proposició no de llei sobre l'aprovació pel Congrés dels Diputats de la Proposició de llei orgànica de modificació de la Llei orgànica 5/1985, del règim electoral general, presentada pel Grup Parlamentari Popular (RE número 29. 621, BOC número 128)

El senyor president:

Passem ara al punt sèptim: proposició no de llei

sobre l'aprovació del Congrés dels Diputats de la proposició de llei orgànica de modificació de la llei orgànica 5/1985, del règim electoral general, presentada pel Grup Parlamentari Popular.

Per a la seua defensa, té la paraula la senyora García Herrero.

La senyora García Herrero:

El senyor president:

Senyories, per favor, guarden silenci.

La senyora García Herrero:

El senyor president:

La senyora Marcos Martí:

Moltes gràcies, senyor president.

A Esquerra Unida li sembla un absolut desvergonyiment que el Partit Popular, que governa al País Valencià, intente que les Corts Valencianes se pronuncien al voltant d'una qüestió que ells, com a partit, han presentat en el Congrés dels Diputats.

És legítim que qualsevol partit demane o faça -en este cas, com s'ha fet al Congrés dels Diputats- una proposició de llei orgànica de modificació de la llei electoral.

Però, en tot cas, a nosaltres ens haguera agradat que a més d'esta proposta de modificació de la llei electoral, a més a més d'incloure qüestions com la garantia del vot dels espanyols a l'estranger, incloguera també propostes de modificació pel que fa als drets electorals dels immigrants al País Valencià o, fins i tot, d'una reforma de la llei electoral que realment fera proporcional el vot entre els ciutadans i les ciutadanes i la seua representació política.

Aleshores, creguem que és una proposta de reforma de la llei electoral absolutament reduïda; que en tot cas no correspon a l'àmbit de les Corts Valencianes. Però sobretot, el que no correspon és que el govern valencià, que a més governa per majoria absoluta, necessite plantejar aquestes qüestions a través de les Corts Valencianes, quan el Partit Popular ja ho ha fet en el Congrés dels Diputats. Crec que és una utilització, un filibusterisme polític del partit que governa al País Valencià esta utilització de les Corts Valencianes, quan ells -és a dir, el Partit Popular- no utilitzen fins i tot el seu poder en aquesta cambra per a fer coses que fan referència al nostre estatut. I és per exemple, garantir l'increment de la pluralitat al si de les Corts Valencianes fent caure el llistó del 5% a tot l'àmbit territorial del País Valencià. Això seria una reforma que garantiria no sols els drets, sinó sobretot la presència plural de totes les organitzacions amb capacitat per a tindre un nivell de representació important al País Valencià i que, segurament, no li preocupa al Partit Popular.

Per això, torne a dir que des d'Esquerra Unida no tenim possibilitat de votar-ho en aquesta comissió, però sí d'explicar quina és la nostra posició, i la nostra posició és que creguem que el Partit Popular està utilitzant de manera il·legítima aquestes Corts. Eixa preocupació per les garanties, la compartim. Tots han de tindre les garanties necessàries per a votar amb llibertat, siga a l'interior o a l'exterior del país, però jo crec que s'ha perdut la possibilitat -no ací, sinó on correspon, que és al Congrés dels Diputats- d'exigir una reforma de la llei electoral que realment parle de la proporcionalitat entre el vot i la representació política.

I sobretot, ací i ara varen perdre vostés l'oportunitat -i encara la tenen- d'incrementar el que és la pluralitat de les Corts Valencianes baixant l'injust i antidemocràtic llindar del 5%.

El senyor president:

Gràcies a vosté, senyora Marcos.

Senyora Mollà.

La senyora Mollà Herrera:

Gràcies, senyor president.

Doncs bé, jo no vaig a fer extensiva l'argumentació que -jo crec- anem a coincidir els membres dels grups parlamentaris pràcticament en el mateix.

En el fons, podríem estar parlant d'una qüestió que se podria haver plantejat ací; haver arribat a certs acords si veritablement fóra l'organisme competent -La Generalitat o el Consell o, fins i tot, aquestes Corts- per a tindre aquests debats en aquesta cambra.

Nosaltres entenem que el debat, el debat que tocaria -més que aquest- passa per l'aprovació de la Llei electoral valenciana com a conseqüència de la reforma de l'estatut i que el Partit Popular, el govern, el Consell té pendent de dur a debat.

Entenem que la dinàmica que ha emprés el Partit Popular en aquestes Corts d'anar més enllà de les competències pròpies per a no identificar les mancances que, com a govern, se tenen no és una dinàmica que hàgem de recolzar ni seguir ni beneficia a la ciutadania valenciana.

Ací hi ha debats pendents -com ja dic- i ja he posat l'exemple de l'aprovació de la Llei electoral valenciana i que deurien ser una prioritat en aquestes Corts. Deurien ser una prioritat en aquestes Corts per a tots els grups parlamentaris, però jo crec que deuria ser una preocupació més important per al Grup Parlamentari Popular quan ens porta a aquesta cambra este tipus d'iniciatives.

Jo crec que si s'estan preocupant per estes coses -que ja dic, podríem estar parlant d'un consens en el fons-, doncs bé, el que no toca és vulnerar les formes i les formes -ja dic-, el fons i les formes són les que fan portar iniciatives ací com la de la Llei electoral valenciana.

No anem a negar que estaríem d'acord en possibilitar aquesta homogeneïtzació del procediment del vot de les persones, però entenem que aquesta reforma, una reforma d'una llei com aquesta, s'ha d'obrir cap a altres vies, cap a altres reivindicacions, cap a altres coses més justes que no estan a dia d'avui en el debat perquè els grups majoritaris no volen posar-los damunt de la taula i que hauríem de ser conseqüents amb la justícia que després reclamen per a certes qüestions, com ara les que avui se plasmen en aquesta proposició no de llei.

Per tant, -ja dic- entenem que podríem estar tothom d'acord amb les formes, massa curtes al nostre parer. El que no toca és estar en esta dinàmica d'utilització d'aquesta cambra per a traspassar les competències pròpies i argumentar -ja dic- i desviar l'argumentació amb les mancances que tenim com a Corts, com a govern, com a mancances cap a les necessitats del poble valencià.

Moltes gràcies.

El senyor president:

Gràcies a vosté, senyora Mollà.

Senyor Such.

El senyor Such Botella:

Moltes gràcies, senyor president.

Per a fixar la posició respecte a esta iniciativa que presenta el Grup Parlamentari Popular per part del Grup Socialista.

Bé, la veritat és que quan vàrem vore esta iniciativa. és de les típiques d'estes que des de Gènova se traslladen a les comunitats autònomes per a donar-los un poc de discussió a les comunitats autònomes.

La majoria d'este tipus d'iniciatives, l'única cosa que mos fan és perdre el temps als diputats autonòmics respecte a les qüestions que cal discutir, perquè és ben cert que està presentada ja en Madrid i, per tant, el més lògic seria que al Congrés dels Diputats es discutira la proposta esta que ha llegit la senyora García Herrero, que és exactament la mateixa que presentava la senyora Soraya Sáenz de Santamaría en el Congrés dels Diputats, i la porta ací, a les Corts Valencianes, a que la discutim.

Bé, jo crec que vostés tenen un grup a Madrid suficientment potent com a per a discutir açò sense haver de portar-lo a les comunitats autònomes per a parlar de coses que a mi, si parlem del fons, sí que me preocupen, sí que me preocupen.

I me preocupa el que vostés ho porten ací, per primera, que jo crec que això, per a mi, no és massa adequat perquè ací, en tot cas, deuríem parlar de les qüestions competencials nostres, que moltes vegades el Grup Popular ací, a les Corts Valencianes, preferix no parlar del que ens pertoca a nosaltres, del que són les nostres pròpies competències, i sí del que des de Madrid, radialment, li envien i aixina mos entretenim tots en certa matèria.

Però mire, jo he estat veient que hi ha al voltant de dotze iniciatives de modificació de la Llei orgànica del règim electoral general presentades per multitud de partits de tot tipus: el Partit Popular; té també la senyora Díez; té també Convergència i Unió; té també Coalició Canària; té també els gallecs nacionalistes. És a dir, tothom té en estos moments registrades i presentades al Congrés dels Diputats modificacions sobre el tema de la llei electoral.

Bé, jo crec que, en tot cas, caldria que la comissió constitucional formara una ponència i que començaren a discutir totes les qüestions que pogueren abastar les modificacions que consideraren interessants cadascun d'ells.

I mire, hi ha coses com que alguna iniciativa demana que s'incremente a 400 els diputats. Altres, com per exemple Esquerra Unida a Madrid, està demanant que es modifique el tema de la representativitat. I jo li he de dir també que em preocupa que ho porten.

El senyor president:

Senyories, per favor. Pregue que guarden silenci.

El senyor Such Botella:

Ens preocupa que ho porten i sobretot que intenten, a través d'esta reforma, homogeneïtzar les eleccions generals, europees i autonòmiques i li he de dir per què.

Mire, a les eleccions generals, el Partit Socialista, -i en el seu programa electoral estava així establert- nosaltres som partidaris de crear una nova circumscripció electoral, una nova circumscripció electoral per a que tots els espanyols residents a l'estranger puguen votar una llista o circumscripció electoral de l'exterior a fi que protegisca i defense els seus interessos.

El sistema electoral, avui en dia, conforme està, és que cadascú vota a la seua circumscripció provincial i, per tant, el vot de l'exterior es diluïx de tal forma que les reivindicacions i les apostes polítiques o les necessitats dels residents a l'estranger se diluïxen i no hi ha forma de fer-les paleses.

Per exemple, això és una proposta que. la modificació que proposa el Grup Socialista a Madrid està patent en estos moments.

Doncs jo crec que seria convenient que es parlara de tot això. És a dir, no sols que es parle del que la senyora Sáenz de Santamaría ha traslladat a les comunitats autònomes per a que mos poguérem entretindre.

Nosaltres, com plantejava també abans la senyora Oltra, nosaltres també estem d'acord, per exemple, que es poguera.

(se sent una veu que diu: «Mollà. »)

-ai, Mollà, Mollà, Mollà, perdone-, que es poguera votar, que es poguera votar en urna. Però açò realment té una certa perplexitat. És a dir, l'agrupament dels espanyols o dels valencians residents a Suïssa o a Argentina, per a votar en urnes, té una certa complexitat important.

Jo crec que el futur passa per ahí. És cert. Però jo crec que el futur passa per ahí, però per redefinir clarament, amb la totalitat i amb el major consens possible, el que serà una llei electoral que puga almenys recollir les aspiracions màximes dels distints grups parlamentaris, però a Madrid i no aquí. Aquí ja tenim prou problemes nosaltres, amb la Llei electoral valenciana, que ja quan reformàrem l'estatut intentàrem que es feren algunes modificacions i va ser impossible perquè el Grup Popular no va tindre a bé tindre'l en compte, com per a que ara nosaltres mos posem a parlar de la llei electoral general.

Jo crec, per tant, que cal diferenciar, en tot cas, el que són les eleccions, almenys les autonòmiques, que és el que a nosaltres ens interessaria.

Jo crec que el criteri i l'aplicació que es pretén, que es pretén per a totes les eleccions no és aplicable exactament al que podrien ser les necessitats dels residents valencians a l'estranger.

Vostés ací parlen dels espanyols. A mi m'agradaria que en compte d'haver parlat dels espanyols hagueren parlat exclusivament dels valencians, perquè això sí que ens podria afectar a nosaltres com a marc competencial dins d'una possible modificació de la Llei electoral valenciana.

Per tant, ni crec que és el lloc, ni crec que el fonament estiga clar, ni crec tampoc que açò genere el suficient consens per a poder abordar amb total nitidesa i amb total claredat una modificació de la llei orgànica.

Per tant, entenem també que a Galícia -com vosté ha dit- també s'ha aprovat per unanimitat, perquè hagen entés el que hagen entés, nosaltres creguem que estaria bé que vostés els digueren al seu grup, a Madrid, que intenten arribar a un consens i que intenten que la majoria dels grups parlamentaris al Congrés dels Diputats arribaren a un acord respecte a les seues aspiracions i, sobretot, les necessitats dels espanyols residents a l'estranger perquè la seua forma de votar, i, sobretot, la seua representativitat siga la correcta.

Jo crec que pegarem un pas més endavant si vostés reflexionaren, retiraren això i feren eixa proposta al seu grup a Madrid, que no portant-nos ací a discutir un tema en el qual nosaltres som imcompetents i l'únic que fem és manifestació de voluntat com poguera fer manifestació voluntat qualsevol que puga anar pel carrer.

Gràcies.

El senyor president:

Gràcies a vosté, senyor Such.

Per a què vol la paraula, senyora García Herrero?

La senyora García Herrero:

El senyor president:

Té la paraula. Sí, sí.

La senyora García Herrero:

El senyor president:

Senyor Such, per a rèplica la senyora García Herrero, té la paraula.

El senyor Such Botella:

Molt breument, senyor president, perquè crec que ja ha quedat exposat amb suficient nitidesa el que són els posicionaments.

Però, bé, jo no sé al senyor Touriño qui li ho donaria, però el que sí que puc dir-li és que a vosté sí que li ho ha enviat Génova. No? A vosté sí.

el córner i diga que si a vosté li ho ha enviat Génova o no, perquè de seguida ix per un altre costat.

El senyor president:

Senyories, per favor.

El senyor Such Botella:

Perquè, clar, ja seria sospitós que a vosté li ho haguera enviat el senyor Touriño.

Seria ja sospitós que a vosté li ho haguera enviat el senyor Touriño, cosa que no crec.

Bé, mire, vosté diu que per a avalar la urgència i la necessitat de l'aprovació d'esta iniciativa cal complir el que són els acords parlamentaris. Vosté ho ha dit, que feia un any que havia dit el senyor Alonso que calia aprovar. Mire, vostés porten cinc anys, des que aprovaron la Llei de publicitat institucional, sense constituir el consell de la publicitat institucional. Cinc anys! I el mandat de la pròpia llei li diu que en un any ho havia d'haver fet! I què! I a vostés els dóna igual això!

¡I parlen vostés d'incompliment legislatiu per ahí quan vostés són els reis, els que més incompliments institucionals fan de tot Espanya. I, si no, ¡no diguem ja del que són resolucions i proposicions no de llei aprovades en estes Corts que han de complir les conselleries! No diguem ja d'això perquè, mire, podem agarrar-ne més d'un centenar que estan incomplides per part del govern de La Generalitat. I què! I vostés en això s'alarmen?

El senyor president:

Per favor, senyories.

El senyor Such Botella:

I estan alarmats del tema del senyor Alonso? Va, per favor! Mire's vosté primer el que fan en sa casa i el que és el compliment de les seues obligacions abans de parlar de la resta.

Mire, jo crec que és un desficaci el que porten vostés açò. La veritat. I supose que ho hauran portat a totes les comunitats on governen vostés i a on no governen perquè la gent tinga un poquet de faena. Però, m'agradaria que la faena fóra real de les competències nostres i no d'estar parlant permanent d'allò que Madrid ha de fer, sinó de les obligacions que té el govern de La Generalitat i de les obligacions que tenen estes Corts de legislar respecte les nostres competències.

Em sap molt malament, però és que vostés estan acostumats ja a no assumir cap responsabilitat competencial de la nostra comunitat i dedicar-se exclusivamente a parlar d'allò que vostés no tenen cap responsabilitat. I això, jo crec que és fer-nos perdre el temps a tots nosaltres.

Reitere. Si tenen alguna capacitat, perquè van aprovar esta iniciativa, si tenen alguna capacitat de parlar al seu grup a Madrid, diga'ls que seria convenient que es formara un gran consens al voltant de la reforma de la Llei orgànica del règim electoral general. Estaria molt bé.

Nosaltres ho direm, els ho direm al nostre grup. Espere que vostés facen el mateix.

El senyor president:

Moltes gràcies, senyor Such.

Senyories, finalitzat el debat, passem a votar la proposició no de llei que ha defensat la senyora García Herrero. Vots a favor? Gràcies. Vots en contra? Gràcies. 8 vots a favor i 6 vots en contra, queda aprovada.

Senyories, se suspén la sessió que continuarà esta vesprada a les quatre i mitja, començant pel punt número 8.

Moltes gràcies.

(Se suspén la reunió a les 13 hores i 57 minuts)

(Es reprén la reunio a les 16 hores i 40 minuts)

Proposició no de llei sobre el trasllat de la documentació valenciana de l'Arxiu General de la Guerra Civil, presentada pel Grup Parlamentari Esquerra Unida-Bloc-Verds-IR: Compromís (RE número 29. 776, BOC número 128)

El senyor president:

Passem al punt huit de l'ordre del dia: Proposició no de llei sobre el trasllat de la documentació valenciana de l'Arxiu General de la Guerra Civil de. De la guerra civil. ? Bé, serà que està mal redactada, perquè diu «de la guerra civil de Salamanca», diu ací. Anem a traduir-ho.

El que ha de dir és: «el trasllat a la Comunitat Valenciana de l'Arxiu General de la Guerra Civil.

La senyora Mollà Herrera:

No. És que es diu Arxiu General de la Guerra Civil.

El senyor president:

. de Salamanca. Però ací no, ací diu «de la guerra civil de Salamanca».

Jo l'entenc a la seua senyoria perquè compartim el criteri, però està mal redactat. Però tampoc me preocupa. Ara vosté ho exposarà clarament en la seua intervenció, perquè la presenta el Grup Parlamentari Esquerra Unida-Bloc-Verds-IR: Compromís, i per a la seua defensa, té la paraula la il·lustre senyora diputada Mireia Mollà.

La senyora Mollà Herrera:

Gràcies, senyor president.

Bé, jo voldria, com és breu, llegir una miqueta l'exposició de motius perquè constara en acta. I bé a dir que:

«Encara hui es troba important documentació valenciana de l'Arxiu General de la Guerra Civil -que eixe és el nom- a la ciutat de Salamanca. Aquesta documentació suma més de 750 caixes.

»Abans caldria, però, realitzar un inventari i digitalitzar aquests documents per deixar una còpia en el futur centre de documentació sobre la guerra civil que, segons la llei de memòria històrica, s'ha de crear a la ciutat castellana.

»La documentació confiscada va ser espoliada als seus legítims propietaris, tant persones físiques com organitzacions polítiques o sindicals i institucions públiques, com els ajuntaments, amb la finalitat de fer-la servir en la maquinària de repressió posada en marxa en la postguerra i per perseguir les persones que van pertànyer a organitzacions i organismes antifeixistes. Per això, s'hauria de veure la manera de compensar aquests drets de propietat, dels quals depèn el principi de procedència, cabdal en l'arxivística, sempre que es puga determinar sense cap tipus d'error qui els va originar.

»L'Associació d'Arxivers Valencians demana des de fa anys la creació de l'Arxiu Històric Valencià com a institució encarregada de conservar la memòria documental col·lectiva del poble valencià.

»En aquest arxiu es podrien dipositar els documents procedents de Salamanca, com també la documentació del preautonòmic Consell del País Valencià i tota aquella documentació de l'actual Generalitat valenciana que, amb el pas del temps, vaja assolint la seua condició d'històrica (més de cinquanta anys), i que encara es troba a l'Arxiu Central de la Generalitat valenciana. Però també la documentació, col·leccions documentals, llegats i arxius de persones i institucions relacionades amb el País Valencià, però sobretot, els fons documentals de l'Arxiu del Regne de València, la titularitat del qual hauria de ser transferida a la Generalitat valenciana, i no només la seua gestió, como ocorre en l'actualitat. És a dir, la propietat de l'Arxiu del Regne amb els seus fons valencians seria dels valencians i les valencianes, i seria custodiat per l'administració autonòmica valenciana.

»Costa entendre com des de La Generalitat s'ha posat tant d'èmfasi en l'Arxiu de la Corona d'Aragó, ubicat a Barcelona, i s'obliden de l'Arxiu del Regne de València, que el tenim al nostre cap i casal».

Per això es presenta aquesta proposició no de llei, que el que ve és a reclamar:

«Que les Corts insten el Consell a iniciar els tràmits per aconseguir el trasllat de la documentació valenciana de l'Arxiu General de la Guerra Civil de la ciutat de Salamanca i realitzar les accions previstes, tant tècniques com burocràtiques necessàries». Jo supose que en la línia del que hem aprovat justament este matí.

Bé. En segon lloc, «les Corts Valencianes insten el Consell a iniciar els tràmits perquè conjuntament amb l'administració central de l'estat es compensen els possibles drets de propietat, d'acord amb la procedència originària d'aquesta documentació».

En tercer lloc, «les Corts Valencianes insten el Consell a iniciar els tràmits de creació de l'Arxiu Històric Valencià com a institució encarregada de conservar la memòria documental col·lectiva del poble valencià».

I aleshores, lògicament, el quatre. «Les Corts Valencianes insten el Consell a iniciar els tràmits per aconseguir la transferència de la titularitat de l'Arxiu del Regne de València, perquè la documentació justament que estiga en aquest arxiu es puga després dipositar en el que nosaltres creguem que hauria de ser un arxiu històric valencià».

Açò és el que ve a dir la proposició. I una miqueta l'argumentari és el mateix. En definitiva, jo crec que se fa un resum. , bé, prou. extensiu, en poques paraules, del que venim a parlar.

Ja hem dit, a Salamanca es custodien com a motí de guerra exactament 365 caixes de Castelló i 13 de Vinaròs, més de 180 d'Alacant i 220 de València. Aquestes sumen les 750 que posem ací en la proposició no de llei, les quals contenen documentació d'institucions, organitzacions i persones que es van oposar al colp d'estat de Franco i van ser utilitzades per la maquinària repressora franquista per perseguir-los.

Per què nosaltres creguem que s'han de donar els documents i trencar justament la unitat d'aquest arxiu? Alguns diran que és que trenquem la unitat d'aquest arxiu. Doncs sí, creguem que s'ha de trencar la unitat d'aquest arxiu perquè, en primer lloc, no és un arxiu pròpiament dit, d'acord amb cap de les definicions científiques o legals del que és un arxiu, ja que no és un conjunt orgànic de documents creat de manera natural durant l'exercici de les competències o funcions d'una institució. I, en segon lloc, perquè és injust per als seus legítims propietaris, als quals se'ls hauria de donar algun tipus de compensació, com esmentem en la proposició no de llei.

Se sap quants documents relatius a Salamanca, justament a Salamanca, hi ha a l'Arxiu General de la Guerra Civil? No hi ha cap. I de Castella-Lleó? Tampoc hi ha. I la gent sap per què és açò? Doncs perquè allà anaren a parar els arxius confiscats per l'exèrcit vencedor en aquells territoris que anaven conquerint. I Castella-Lleó i Salamanca també va ser una zona nacional des del primer moment. I, per tant, no se contempla cap arxiu d'aquestes ciutats o comunitats.

Documents de l'exèrcit nacional en aquest arxiu de la guerra civil no hi ha cap tampoc. És, doncs, un arxiu de la guerra o de la repressió? I això ho reflectim en la proposició no de llei. És un contenidor de documents utilitzats per dur a terme la repressió dels vençuts, i que ara ha de tornar al seu lloc d'origen.

En la història de l'arxivística hi han hagut devolucions d'arxiu després de guerres, com el de Simancas, retornat des de França en acabar la guerra dels francesos, de la Independència, on havia arribat perquè Napoleó va voler crear un gran arxiu europeu. I un dels que s'endugué va ser este. O el Partit Socialista que va eixir a l'exili a França, on va ser agafat pels nazis. Aquí ja crec que m'he embolicat moltíssim, però bé. Hi han exemples. Sí, sincerament.

Hi han exemples d'altres arxius que s'han retornat després de passar aquestes guerres, aquests successos, en un moment donat de la història, i que se van reclamar en el seu dia i que les institucions que estaven, que eren competents en aquestos temes, es van posar d'acord sense cap tipus de problema, ja dic, amb recolzaments i amb exemples d'altres països també.

Nosaltres també volem deixar reflectides algunes paraules que la consellera de Cultura, que, ja dic, és l'encarregada de vetlar per la protecció del patrimoni, i també el patrimoni documental, ens contestava justament a les nostres preguntes sobre açò que diu que efectivament les polítiques arxivístiques de tipus centralitzador, com la que realitza el Ministeri de Defensa, van en contra de la realitat actual d'un estat autonòmic. Amb eixa rotunditat era el punt 1 exacte, literal, el que ens contestava la consellera.

A més a més, específicament parlant de Salamanca, ens deia que el govern central ha previst per la Llei 21/2005, de 17 de novembre, una restitució parcial de la documentació confiscada en la guerra civil i la postguerra i que es conserva a Salamanca. Esta restitució parcial afecta només els documents de caràcter privat, i diu: «Això implica que una documentació molt important referent a les institucions públiques, com ajuntaments o institucions judicials, no es restituïx, la qual cosa constituïx un clar greuge cap a estes institucions, màximament si es compara amb la restitució realitzada a una altra institució pública, com és la Generalitat de Catalunya». Estes paraules són de la consellera de Cultura, que és la màxima responsable de vetlar pels interessos del patrimoni, patrimoni també documental, del País Valencià.

I a més deia que: «Per tot això. ». Jo voldria que estes paraules de la consellera quedaren paleses i que feren reflexionar a tots els membres d'aquesta comissió.

La consellera deia, a resposta el 3 de març de 2009, ens deia que: «Per tot això, La Generalitat és partidària que els documents estiguen a disposició de tots els valencians d'una forma efectiva, i per això està estudiant les distintes possibilitats, perquè els ciutadans valencians es troben en condicions d'igualtat quant a l'accés i consulta de la documentació, amb la resta de comunitats autònomes. »

Jo crec que està molt clar el que volia dir la consellera quan estava dient que hi havia un greuge comparatiu i posava com a exemple la Generalitat de Catalunya en haver recuperat el seu patrimoni documental que estava a l'arxiu de Salamanca. Doncs bé, jo crec que el ve a dir és que La Generalitat està conforme que se reclamen estos documents. És el que jo entenc que ve a dir la consellera i el que tothom entendria si llegira les respostes de, ja dic, la màxima autoritat quant a la cultura valenciana i quant a la protecció del patrimoni també documental.

El principi de procedència que se fa menció a la proposició no de llei és un principi que totes les persones vinculades en el món documental, arxivístic, coneixen, i és la màxima norma arxivística.

Jo no sóc una experta d'açò. I, per tant, jo he preguntat, i ens diuen que aquesta màxima norma arxivística, el principi de procedència, ve a dir que la documentació ha d'estar lligada a la institució que la genere. Abans se'ns deia que bé, que és que els arxius que estem reclamant que vinguen a Castelló, a València, a Alacant, en l'anterior proposició no de llei, és que estaven en Castelló, en València o Alacant. I d'on creguem que han sortit els documents que estan avui a Salamanca? D'on han eixit? Han eixit del nostre territori, han eixit de la nostra autonomia. Són exemples i parlen de gent que va estar ací lluitant per una altra causa, però que es va vore immersa en una guerra; però que eren persones que estaven al nostre territori i de les quals la documentació els pertany històricament a la nostra autonomia i, lògicament, sentimentalment a les seves famílies.

És a dir, és un arxiu, com ja he dit abans, que no arreplega, per exemple, l'arxiu militar. L'arxiu militar no està a Salamanca. És un arxiu que no ve a parlar de l'altra part, de l'altra part de la guerra, en aquell moment dels que guanyaren, només que de les persones que patien aquesta repressió.

Per tant, quin sentit té aleshores que es diga Arxiu Històric de la Guerra Civil? Tothom sabem que va ser la guerra civil, els bàndols que va contemplar, les qüestions que van passar i, per tant, si la voluntat és fer un arxiu de la guerra civil, hauria, hauria, com a poc, com a poc, tindre no solament la part dels represaliats.

Per tant, com que no respon a eixe fonament, nosaltres entenem que una còpia microfilmada, catalogada, etcètera, s'hauria de quedar allà. Però, atenent el principi de procedència i atenent simplement la nostra pròpia història, haurien de reclamar, igual i en la mateixa contundència que ho hem fet este matí, per coherència, per coherència amb el que hem votat els diputats i diputades aquest matí. Perquè, ja dic, no tindrà cap sentit que hàgem reclamat unes qüestions, i altres que clarament estem en situació de greuge comparatiu amb altres autonomies, no puguem aconseguir-ho.

Abans deia un diputat d'aquesta cambra: «És que no som iguals que els catalans? ». Avui el Partit Popular i el Partit Socialista, si voten en contra d'açò, estaran dient que no, que en açò no tenim els mateixos drets.

I jo, el meu grup parlamentari, no està per dir que la gent del poble valencià té menys drets que altres ciutadans d'altres autonomies de l'estat espanyol. En això estarem sempre, senyores i senyors diputats, i esperem que estiguen també vostés, perquè si no tota la resta d'argumentacions que ens facen no ens valdrà de molt.

Gràcies.

El senyor president:

Gràcies a vosté, senyora diputada.

A esta iniciativa s'ha presentat una esmena, registre d'entrada 35. 453, presentada pel Grup Parlamentari Popular.

Per a la seua defensa, té la paraula el senyor Ferraro.

El senyor Ferraro Sebastiá:

Sí. Moltes gràcies, senyor president.

Senyores i senyors diputats.

En primer lloc, vull recordar a la comissió que este tipus de proposició no de llei referida a l'Arxiu General de la Guerra Civil de Salamanca o, millor dit, als documents que en ell es troben, no es nova en estes Corts. Curiosament, senyories, la primera proposició no de llei que es va debatre sobre el tema va ser presentada pel Grup Socialista al juny de 1997, quan feia poc més de dos anys i una miqueta més d'un any que havia perdut els governs de la comunitat i de l'estat, respectivament. És a dir, que durant el temps que van governar a Espanya i a la Comunitat Valenciana -14 i 12 anys respectivament- ni preocupar-se d'eixos anomenats papers de Salamanca.

Efectuades estes constatacions, cal indicar que, posteriorment, van ser presentades noves proposicions no de llei en el 2002, per part del Grup Mixt i l'Entesa, tots ells sol·licitant la devolució de tota la documentació original, que van decaure en finalitzar la cinquena legislatura, al març de 2003.

L'any 2004 es produïx a Espanya un ampli debat sobre el tema de la devolució dels documents als seus legítims propietaris, tant d'institucions públiques com privades, arribant-se inclús a parlar de la possible disgregació de l'arxiu general de Salamanca, el que provocà que novament l'Entesa presente, al gener de 2004, una proposició no de llei que va ser debatuda en la reunió de la Comissió de Coordinació i Règim de les Institucions el 4 de maig del 2004, sent aprovada per unanimitat, el que va produir la resolució número 36/VI.

Del compliment de la dita resolució, es va donar compte a estes Corts per mitjà d'informes de la llavors Conselleria d'Educació, Cultura i Esport, que va tindre entrada en Les Corts en data 21 de febrer del 2005. És en este moment puntual, maig de 2004, quan el Grup Parlamentari Popular recolza la moció, perquè s'estava decidint el destí final dels anomenats «papers de Salamanca». En el moment del café per a tots, el Grup Parlamentari Popular en les Corts Valencianes, conscient de la seua responsabilitat amb el deure de preservar els drets de les institucions i ciutadans valencians, com ha segut la seua forma de procedir sempre, entenia que inclús estant en contra de la disgregació d'arxius, la Comunitat Valenciana no havia de quedar per darrere d'altres, si realment s'hi arribava, pel que també sol·licitaven la devolució de tots els documents que l'afectaren.

Senyories, actualment, l'arxivística nacional i internacional manté majoritàriament dos criteris essencials en la conservació d'arxius. En primer lloc, la consagració de la unitat d'arxius, evitant la seua disgregació i la seua atomització pels perjuís que això comportaria amb vista a l'estudi i accés i disponibilitat de la documentació per part dels investigadors.

Ha de tindre en compte, d'altra banda, que segons l'informe de la comissió d'experts creada per a assessorar sobre el contenció a la Generalitat de Catalunya, l'èxit de la custòdia dels documents històrics i la seua adequada conservació, descripció i accessibilitat, tant per als ciutadans interessats en la defensa dels seus drets, com per als investigadors, no depén tant de la localització física dels documents originals, la manipulació dels quals per raons de conservació serà cada volta més restrictiva en el futur, com de les condicions d'ús de la informació en ells continguda.

El criteri de la unitat d'arxiu sobre la base de la primacia dels interessos generals sobre els particulars, va ser defesa per consellers de distintes comunitats autònomes reunits en la ciutat de Salamanca en giner del 2005, que van realitzar un manifest per la unitat de patrimoni cultural d'Espanya, advocant pel manteniment de la integritat del patrimoni documental que faça comprensible la seua existència i facilite la seua investigació i divulgació.

En este sentit, senyories, he de deixar constància que La Generalitat ha realitzat, per descomptat, a les seues pròpies expenses l'inventari de gran part de la documentació que es conserva en l'arxiu general de la guerra civil en Salamanca. S'ha procedit, igualment, a la microfilmació de la documentació pertanyent a les províncies de València i d'Alacant, així com de l'Audiència de València, disposant en l'actualitat de 409 rotlles de microfilm que està previst passar a suport digital per a una millor consulta i difusió.

Igualment, la Conselleria de Cultura té prevista la petició de còpia digital de la documentació restant en poder de l'arxiu de Salamanca que afecte a nostra comunitat. Tota la documentació degudament digitalitzada permetrà, sense dubte, la consulta i investigació tant en l'arxiu de La Generalitat, legítim depositari d'esta còpia digital en el marc de la Llei 3/2005, d'arxius, com a través d'Internet, com a part integrant del patrimoni documental valencià en el conjunt del sistema arxivístic valencià en ret.

Quant a l'Arxiu del Regne, és de titularitat estatal i gestió transferida a La Generalitat i forma part irrenunciable del patrimoni documental valencià i així està incorporat i de forma rellevant al sistema arxivístic valencià en ret. Des d'un punt de vista tècnic, la seua titularitat no afectaria en absolut a la gestió, conservació, consulta i investigació del fons, però és clar que es tracta d'un arxiu genuïnament valencià i que no té molt de sentit que la seua titularitat continue pertanyent a l'estat.

Amb les consideracions abans exposades, hem presentat una esmena que substituïx el text de la proposició no de llei per un altre en què Les Corts manifesten la seua satisfacció pel treball que ja ha efectuat el Consell sobre la documentació valenciana en l'arxiu de Salamanca, manifestant-li igualment el suport de Les Corts a les gestions conduents a obtindre còpia digital de la resta de la documentació que afecte la Comunitat Valenciana.

També Les Corts compartixen el criteri que la documentació digitalitzada deu quedar depositada en l'arxiu de La Generalitat de manera que permeta la consulta i investigació tant en forma presencial com a través d'Internet. S'insta el Consell igualment a iniciar els tràmits per a aconseguir la transferència a La Generalitat de la titularitat de l'Arxiu del Regne de València amb les corresponents i suficients dotacions pressupostàries.

Jo crec, senyories, que en tema tan rellevant com el que mos ocupa i en el que els grups ja vàrem mostrar les nostres coincidències, no hauríem de deixar passar esta ocasió per a reivindicar el nostre patrimoni, i per això sol·licite l'acceptació de l'esmena que he defés.

Res més i moltes gràcies.

El senyor president:

Gràcies vosté, senyor Ferraro.

Per a acceptar o no l'esmena, té la paraula la il·lustre diputada senyora Mollà.

La senyora Mollà Herrera:

Gràcies, senyor president.

Doncs, bé, jo crec que queda clar que no anem a acceptar aquesta esmena, perquè,

lògicament, canvia tot el sentit del que nosaltres. , de la nostra demanda. A nosaltres, obtindre una còpia digital, estem molt segurs que això és una qüestió que no se li escapa a ningú, seria el que és fàcil, ¿no? , ja, que deixem allí els documents i que ens donen una còpia digital. Però, bé, nosaltres som molt més ambiciosos i no solament això: perquè creguem que tenim la raó en este sentit, sincerament, creguem que tenim la raó, creguem que aquests documents han de servir per a una finalitat, i és per a reproduir la història de la nostra autonomia, dels nostres pobles, per a reproduir el que passà en aquells moments i servir com a documentació per a la gent,.

El senyor president:

Senyories, per favor, guarden silenci.

La senyora Mollà Herrera:

. per als familiars, perquè encara, encara poden accedir a aquesta documentació, per a servir a la gent que són investigadors en aquests temes i que es preocupen per fer una anàlisi del que va ocórrer amb un criteri professional, doncs, bé, i això passa perquè estiguen en el seu lloc de procedència, per ètica, per coherència, per història, per patrimoni. No sé si s'ha de vetlar algun sentiment. Sobretot, ja dic, per criteris professionals, i els criteris professionals són els que hem comentat, el principi de procedència és fonamental en les normes arxivístiques.

I, per tant, no entenem nosaltres per què avui pretenem anar en contra d'unes normes fixades de forma professional, que vénen a dir que la documentació ha d'estar sempre lligada a la institució que la va generar, i no la va generar Salamanca, i no la va generar Salamanca; i no està servint per a un arxiu general de la guerra civil, perquè en aquest arxiu no estan ni els documents militars ni tampoc els documents que fan referència als nacionals. Vull dir, és una part de la guerra, una part que va servir en el seu moment per a tindre documentació per a anar en contra d'una gent que no volia sotmetre's a un règim dictatorial i, per tant, jo crec que no estem en la línia del que seria la coherència.

Se diu en la transaccional que Les Corts compartim el criteri del Consell. Jo crec que he llegit el criteri del Consell. Avui no està la consellera, però la consellera escriu unes contestacions al meu grup parlamentari i exposa el seu criteri, i, dic, és la màxima responsable de la cultura valenciana, i és la competent per vetlar pel patrimoni també documental. No solament per a. Tenim d'aprofundir en el patrimoni, ¿no? , el tema documental sembla que és la germana pobra de la cultura. Doncs, bé, no, no.

Aquesta consellera, segons el seu criteri, el que ve a dir és que tenim que, avui, les polítiques estatals són centralitzadores quant a les polítiques arxivístiques i que això va en contra de la realitat actual d'un estat autonòmic. És a dir, la consellera està dient-nos

que estan vulnerant els nostres drets autonòmics, el nostre autogovern, a l'hora de tindre accés a esta documentació, i ens diu que tenim un greuge comparatiu, les nostres institucions,

tenen un greuge comparatiu respecte a la Generalitat de Catalunya, al no poder obtindre la còpia original dels documents que no siguen de caràcter privat. I ho diu la màxima responsable de la Conselleria de Cultura.

Jo, el Partit Popular, no sé avui quin criteri pretén que jo accepte en la seva esmena. El criteri del Consell, ¿quin és? Jo voldria preguntar: el Grup Parlamentari Popular, ¿exactament quin criteri diu que té el Consell? Perquè a mi el que me pareix és, una de dos, o que avui no els convé, no sé per què, al Grup Parlamentari Popular, votar açò; o és que la consellera, en el seves contestacions, va fer això del que és políticament correcte, per a no quedar bé. ¡Perquè jo li pregunte exactament quin és el criteri del Consell! , i ella em contesta que creu que tenim un greuge comparatiu, i que nosaltres estem en perjudici, i que faran totes les coses, les accions que facen falta, perquè no estigam en uns drets inferiors a la resta d'autonomies i pugam accedir a aquesta informació que consideren molt important. Per tant, ¿quin és el criteri del Consell?

Jo voldria. , la pregunta és: ¿el Grup Parlamentari Popular avui me pot dir

que aquestes contestacions no és el criteri del Consell, el que me diu la consellera de Cultura? I ja està. Perquè, clar, el que no pot ser és que jo li pregunte coses, que la consellera de Cultura em done el seu criteri i jo crega que tinc. , ¡que em legitima a presentar aquesta proposició no de llei! , i que, després, vinga ací i el Grup Parlamentari Popular se contradiga no solament en la votació d'este matí. , faça l'argumentació este matí d'una manera i li done la volta totalment a la de la vesprada.

No solament això, sinó que aleshores ja no val el que diu la consellera en el seves contestacions, de colp i volta el Grup Parlamentari Popular és el portaveu del Consell i sap el que el Consell vol. Doncs, bé, jo tinc les respostes firmades per la consellera. ¿El Grup Parlamentari Popular té algun document signat per la consellera que diu que no volem els originals? Perquè el criteri ja he dit quin és.

Li preguntem estes qüestions. I a banda d'això, hi han coses que m'han sorprés que se diguen. Quan se parla de l'Arxiu del Regne de València, sí que s'ha dit que és una documentació genuïnament valenciana i que, per tant, no té sentit ¡la titularitat estatal!

I els documents de Salamanca, ¿no són tan genuïns? , perquè són igual de «genuïns». ,

i jo crec que si estem dient que no té sentit que el govern estatal tinga la titularitat d'estos arxius, més sentit té. , perquè encara este arxiu està en València, però, bé, un arxiu que està ¡en Salamanca! i que és genuí valencià, pense, llevat que me contradiguen. Doncs, bé, crec que té menys sentit encara.

És a dir, una part de la proposició no de llei sí que se m'accepta i l'altra no. No estem en una coherència que jo puga acceptar, sincerament. I, ja dic, no em sorprén que el Grup Parlamentari Popular, doncs, bé, caiga en este tipus de contradiccions. No em sorprén, perquè és, doncs, bé, en tot cas, el que li convinga en cada moment, ¿no? , i com s'haja alçat en eixe dia, ¿no?

Però, sincerament, a mi em deixa molt a desitjar que vostés facen declaracions públiques al llarg i ample del País Valencià, fora d'ací, en una línia, i que, després, el que vinguen és a votar totalment el contrari, no solament el contrari d'este matí, sinó el contrari en moltes altres ocasions, que demanen una cosa i després, en la realitat, fan totalment la contrària. Avui és el que farà el Grup Parlamentari Popular, avui és el que farà, dir una cosa, vendre un discurs i votar exactament tot el contrari.

Jo ahí ho deixe. Cadascú se farà mirar després el seu balanç polític.

Gràcies.

El senyor president:

Gràcies a vosté, senyora diputada.

Per a rèplica a la senyora Mollà, té la paraula el senyor Ferraro.

El senyor Ferraro Sebastiá:

Precisament, senyor president.

Moltes gràcies, senyor president.

Senyora Mollà, anem a vore, mire vosté, vosté me diu que la consellera, i crec que ho ha sentit molt bé, ha dit que ficaria a l'abast dels valencians dispondre dels documents de Salamanca, però no ha dit si era de forma digitalitzada o els originals. Això no ho ha dit la consellera.

Però és que, a més. , és que, a més, senyora Mollà, açò no té paregut al que hem discutit este matí, per una raó molt senzilla, perquè estos documents formen part d'un grup arxivístic que està en Salamanca des de l'any 1938, 1939 i 1940 i 1941, i hi ha informes, informes que se varen demanar precisament per a poder retornar a la Generalitat de Catalunya els documents que els van llevar abans de la guerra, precisament.

Però no, precisament, senyoria, i si vosté. hauria de llegir-se este informe, que és prou ample, i diu que la Generalitat de Catalunya tenia dret al retorn d'eixos documents perquè estava constituïda durant la guerra i no hi havien constituïdes altres autonomies, com la valenciana o com la murciana o com l'andalusa. Aleshores, tenia un dret adquirit i per això els experts diuen que se'ls deuen retornar eixos documents i d'ahí la promulgació de la Llei 21/2005, de retorn dels documents.

Però eixa llei -que si vosté se l'ha llegit, i jo crec que se l'haurà llegit perfectament- té una disposició addicional primera que diu «restitució a persones naturals o jurídiques de caràcter privat d'altres comunitats autònomes», i ahí se permet la devolució, en certes condicions, a altres comunitats autònomes d'eixos documents.

En això està treballant ara la conselleria, perquè hi ha un decret publicat -crec que va ser a primers de gener o a finals de desembre- per banda del ministeri corresponent per a desenvolupar este precepte, i en això està parlant ara la conselleria.

La conselleria no està d'acord en alguns conceptes d'este possible conveni i això estaria, en este moment, destralejant per a poder demanar els papers de les persones privades. És cert que no podrà ser, no podrà ser de les institucions públiques, però sí de les privades i en això La Generalitat haurà d'aportar el seu gra d'arena per a recolzar els particulars que tinguen algun dret sobre estos papers i puguen demostrar-ho, lògicament.

Per altra banda, els mateixos experts. També és un tema de drets civils, senyora Mollà. Açò no se pot fer aixina. fer ostentació de la voluntat: «Queremos que nos los devuelvan». No, mire vosté, els mateixos experts diuen -i li ho dic en castellà perquè l'escrit està en castellà-: «La conclusión del análisis efectuado desde la perspectiva del derecho civil no es otra que la que los documentos y archivos son reivindicables desde el 29 de diciembre de 1978, no antes. Y que tal reivindicación tiene unos plazos que parecen haber transcurrido desde el 29 de diciembre de 1984. »

És a dir, açò és un tema ja de Tribunal de Justícia, si n'hi ha, si estan en terminis o no estan en terminis. No som mosatros els que hem de dir això. Jo li dic a vosté que açò és el que diuen estos senyors. A més, jo vull observar la data, 1984. Vosté sap qui governava en este país i en esta comunitat en 1984? Doncs, vosté és jove, jo sóc major. Jo li diré qui governava: el senyor Lerma ací, i el senyor González, a Madrid. No varen fer res, se li va passar el termini i no varen fer res, senyoria.

Per tant, no ens diguen a mosatros que ara mosatros siguem els que hem de fer açò. Sí. Haurà de canviar el Codi civil, segurament, per a permetre que se demanen estos papers. Atenció! I jo li dic a vosté una cosa. I nosaltres volguérem que estigueren ací els originals. Clar que voldríem! No! Clar que voldríem! Però, se pot fer? No se pot fer. Per això es va crear eixa comissió d'experts, per això se va fer la llei que se va fer. I si algú diu el contrari, doncs, mire, vosté, que s'atenga a les conseqüències. Jo li dic a vosté que la llei diu el que diu i la comissió dels experts també.

Per tant, senyoria, doncs, ho sent molt, i, en principi, li dic una cosa: nosaltres sí que presentarem proposicions de llei perquè se retorne als valencians la titularitat de l'Arxiu del Regne i també presentarem proposicions perquè els papers de Salamanca. , s'agilitze l'entrega als valencians, almenys de les còpies digitalitzades.

Res més i moltes gràcies.

El senyor president:

Moltes gràcies a vosté, senyor Ferraro.

Algú vol intervindre? La senyora Sorribes per a fixar la posició del Grup Parlamentari Socialista.

La senyora Sorribes Martínez:

Moltes gràcies, senyor president.

Senyora Mollà, he de dir-li que esta proposició no de llei que ha presentat, tot i estar absolutament d'acord amb l'esperit del que representa, doncs, la veritat és que trobe alguns aspectes que estan un poc confusos i m'ha donat una miqueta de mal de cap, però, bé.

Respecte als punts 1 i 2 he de dir-li que, tot i que només fóra per coherència -com vosté ha dit- respecte a la proposició no de llei que hem substanciat este matí, no podem més que recolzar-los, evidentment.

Efectivament, la documentació confiscada va ser espoliada, i ací sí que es pot i es deu parlar d'espoli. Entenem que la seua proposició no de llei no pretén altra cosa que és retornar unes propietats als seus legítims propietaris, valga la redundància, per la qual cosa li anuncie que anem a votar-la a favor perquè estem absolutament d'acord amb això.

Estos documents no tenien cap finalitat arxivística, és a dir, no es pretenia conservar, classificar i posar a disposició dels investigadors els fons documentals confiscats, i fins a tal punt no es considerava arxiu al que hi havia a Salamanca que ni tan sols apareix com a tal en l'inventari que realitza el Ministeri de Cultura, l'inventari d'arxius de 1977. L'edifici situat al carrer Espolio número 2, de Salamanca, va ser anomenat en el moment de la seua creació en plena guerra civil Delegación Nacional para la Recuperación de Documentos, passant a ser molt prompte Delegación del Estado para la Recuperación Documental. La seua única finalitat era obtindre informació per a aplicar la repressió política mitjançant la confecció d'una mena de fitxes individuals a partir dels documents confiscats per a

. L'entitat de l'espoli és tal que amb el temps s'arribaria a superar els tres milions de fitxes.

En el nostre cas, en el cas valencià, la confiscació de documents comença en 1938 -no sé si atrevir-me a dir que per Castelló-, a mesura que les tropes franquistes anaven ocupant més territoris de la zona que havia estat fidel a la república -ho direm aixina-. Els documents que anaven emportant-se eren absolutament variats, tot era susceptible de ser confiscat, des d'expedients, actes, protocols de sindicats, partits polítics, cooperatives agràries, associacions, ajuntaments, però també cartes, dietaris, documents de propietat i tot tipus d'anotacions privades de ciutadans anònims que, després servirien com a prova en els judicis sumaríssims, deportacions i depuracions de milers de persones. D'aquesta manera, la Delegación del Estado para la Recuperación Documental

el DERD, es convertiria en un centre de repressió franquista.

Els avui anomenats papers de Salamanca no són sols un compendi documental que va fer possible la repressió per als que estaven en contra del règim franquista, a imitació de la Gestapo, a Alemanya, sinó que, a més, són una font de consulta summament valuosa per a conéixer com eren i com s'organitzaven les diferents entitats i institucions polítiques, socials i cultures valencianes des de finals del segle XVI fins a la guerra civil, i, inclús, ja començada esta.

A dia d'avui, en ple segle XXI, en una Espanya democràtica, organitzada en comunitats autònomes, no té cap sentit mantindre una espècie d'arxiu central i centralitzador on estiguen depositats els documents espoliats o confiscats per la força de les armes o el dret de conquesta, però sols els de les díhuit províncies que varen ser lleials a la república, ja que la resta, aquelles en què va triomfar la sublevació, no va hi haver espoli. Per tant, és la unitat de l'arxiu, és unitat dels documents de díhuit províncies.

Però, tot i que recolzem la devolució dels documents valencians de Salamanca, no podem menys que preguntar-nos algunes qüestions. Per exemple, la seua proposició no de llei insta el Consell a iniciar els tràmits per a aconseguir el trasllat de la documentació valenciana de l'Arxiu General de la Guerra Civil, de Salamanca. El Reial decret 2134/2008, de 26 de desembre, pel qual es regula el procediment a seguir per a la restitució a particulars dels documents confiscats amb motiu de la guerra civil diu, en el seu article 3 que: «La sol·licitud de restitució podrà ser formulada per les persones naturals o jurídiques de caràcter privat o els seus legítims successors als que els foren confiscats, i que estos es dirigiran al departament competent en matèria de cultura de la comunitat autònoma. »

Açò està clar per a les persones naturals, ja que la maquinària de la Conselleria de Cultura es posarà en marxa a petició de part. Sense la voluntat del propietari la conselleria no pot fer res, La Generalitat no pot fer res. Ha de ser el propietari qui li ho demana a la conselleria perquè esta gestione a Salamanca i, una vegada ha tornat, siga la conselleria, La Generalitat, qui li'ls facilite al propietari.

Però, allò que jo em preguntava, que li dia abans: què passa amb els documents confiscats a partits polítics o a sindicats, com, per exemple, la UGT o la CNT? Pot La Generalitat llançar-se a sol·licitar el retorn d'una documentació que no ha estat demanada pels propis interessats? I, si es donara el cas que estos la demanaren, cal tindre en compte que quan es generen estos documents ni el PSOE ni la UGT -però, sobretot, ni la UGT, per estatuts- tenen una -diguem- entre cometes, branca valenciana, per dir-ho d'una altra manera. Qui hauria de sol·licitar-ho, la UGT, o la UGT-PV perquè se va a generar ací? El tronc o la branca? I a qui hauria de sol·licitar-ho? A la Conselleria de Cultura valenciana? A la conselleria de cultura de Madrid perquè la seu principal està allí? O directament a l'estat? A qui siga! A qui siga!

Juristes té La Generalitat, no vaig a posar-me en això. Però, ja li dic que me sorgien dubtes i pensava que havia de dir-les. A qui siga! Me dóna igual! Però, sempre a petició de part. Ací tampoc podria La Generalitat sol·licitar-ho perquè estem parlant d'originals. Si fóra de còpies, tindríem la Llei d'arxius de la Generalitat valenciana, la Llei 3 de 2005, ahí no hi haurà cap problema. La còpia la pot demanar siga de qui siga. Però, no els originals si no és a principi de part. I a mi em sorgien eixos dubtes. No anem a resoldre-ho, evidentment, ací, ara, però per a això La Generalitat té els seus gabinets jurídics.

En principi, jo els demanava la restitució de la documentació valenciana de l'Arxiu General de la Guerra Civil, l'anomenat Centre de la Memòria Històrica des de 2004, que em pareix bé, però sí que me pareixia prudent fer constar que, sens dubte, no serà un camí de roses. Fer-ho, estupend! Però, tinguem en compte que terminis i temps necessitem i el termini s'acaba en el mes de desembre.

Quant a aconseguir la titularitat de l'Arxiu del Regne, doncs, recordar-li que el tema de la titularitat dels arxius és una qüestió que es troba recollida en l'article 149. 1, apartat 28, de la Constitució. Però, sabem que pròximament se sotmetrà a l'aprovació del parlament la llei d'arxius espanyola, i és d'esperar que al nostre Arxiu del Regne se li done la mateixa solució que a altres institucions arxivístiques que estan en idèntica situació. Però, si després d'aprovada esta llei, la titularitat de l'Arxiu del Regne, que és l'arxiu històric de tots els valencians, quedara traspassada a la Generalitat valenciana, tindria sentit la creació d'un nou per a incloure dins d'este l'Arxiu del Regne? I eixa és una altra pregunta que deixe a l'aire. Malgrat això, també anem a aprovar-li este punt per si de cas no se transferix la titularitat del que ja tenim.

De totes maneres, crec que el problema no està en on han de conservar-se uns documents o un altres. Estem en l'era digital i en això algú tenia raó. Volem les nostres, evidentment que sí. Si no, en el nostre cas, en com es gestionen, si són assequibles als ciutadans, si se'ls apliquen criteris professionals. I d'això ja parlàvem este matí. Crec que el que ens ha de preocupar és la correcta i digna conservació del patrimoni, tant del patrimoni històric com del més pròxim, i, inclús, l'actual, perquè d'ací un temps l'actual ja serà històric.

De totes maneres -jo ho dia este matí-, la política actual del Consell en matèria d'arxius, per utilitzar la mateixa expressió que avui -he dit, diré altra volta- és un desastre. Al Partit Popular li encanta fer lleis, però no desenrotllar-les. El fet que a les Corts Valencianes es debaten lleis que després el govern de Camps no aplica, no sols és una frustració per als ciutadans, sinó que menysprea la important i democràtica tasca parlamentària. I eixe és el cas de la Llei d'arxius de la Generalitat valenciana de 2005 -sense desenrotllar-, una llei cultural que, com tantes altres. -podem parlar de la de música de 1998, podem parlar de la del sector audiovisual de 2006, de la del teatre i la dansa de 2007, i ahí seguim-, com tantes altres -dia-, estan dormint el somni dels justos en un calaix del despatx de la consellera, lleis que ni tenen utilitat ni servixen per a res perquè no hi ha ni diners ni voluntat política de posar-les en marxa. Me pareix que la proposició no de llei, de la qual estem parlant avui, seguirà el mateix camí.

Tenim la llei d'arxius que no s'aplica com hauria d'aplicar-se. Tenim una junta de valoració documental que no soluciona el problema de quina documentació destruir i quina guardar. Una Conselleria de Cultura que reconeix que no te diners per a biblioteques i que per això no pot signar un conveni al 50% amb el govern central. Tindrà la Direcció General d'Arxius i Biblioteques diners per a dur a terme tot açò que li estem demanat avui?

El senyor president:

Pregue acabe, senyora Sorribes.

La senyora Sorribes Martínez:

Acabe de seguida, senyor president.

Seria bo que els diners que es dediquen per a actuacions de cantants internacionals amb motiu de la fórmula 1 els assumiren algunes empreses privades que es lucren d'aquests esdeveniments, i que La Generalitat dedicara els que ella gestiona a assumptes com el que ens ocupa.

Moltes gràcies.

El senyor president:

Moltíssimes gràcies, senyora Sorribes.

Senyories, finalitzat el debat, passem a votar la iniciativa que ha defensat la senyora Mollà. Vots a favor de la iniciativa? Gràcies. Vots en contra? Gràcies. 7 vots a favor i 8 en contra. Queda rebutjada.

Quant al compliment del punt 9, respecte de la Resolució 64/VII, aprovada per la comissió en la reunió del dia 17 de juny de 2008, les seues senyories tenen en la carpeta els escrits que ha presentat el Consell i que demostra el compliment de la resolució.

Per últim, senyories, anem a donar la benvinguda al vicepresident primer del Consell que va a contestar les preguntes formulades per l'il·lustre senyor Eduardo Vicente.

(Se suspén la reunió durant uns minuts)

El senyor president:

Senyories, es reprén la sessió.

Donem la benvinguda al vicepresident primer del Consell. Benvingut a esta comissió una volta més.

(Se sent una veu que diu: «Moltes gràcies. »)

És un plaer tindre'l ací entre mosatros.

Preguntes 157, 158 i 159 al conseller de Presidència, senyor Vicente Rambla Momplet, sobre el Pla de millora de municipis, que formula el diputat senyor Eduardo Vicente Navarro (GP Socialista) (RE números 29. 920, 29. 921 i 29. 922, BOC número 124)

El senyor president:

I bé, en compliment del que en l'ordre del dia té establit per a contestar les preguntes 157, 158 i 159 que, atenent al que disposa l'article 76. 4 del reglament, han sigut agrupades perquè se referixen a la mateixa qüestió, i que formula l'il·lustre diputat senyor en Eduardo Vicente Navarro. Estan referides al Pla de millora de municipis les tres.

Per a formular les preguntes i després per a replicar en la forma que estime convenient, per un temps acumulat de deu minuts, té la paraula el senyor Eduardo Vicente.

El senyor Vicente Navarro:

El senyor president:

Moltes gràcies, senyor Vicente.

Té la paraula el vicepresident primer.

El senyor conseller de Presidència:

El senyor president:

El senyor Vicente Navarro:

Lo que a nosotros nos preocupa, señor Rambla, es que al final de cuentas las ayudas de La Generalitat, las ayudas de su departamento, no dejen de ser un regalo envenenado que reciben los propios municipios, porque a todos los ayuntamientos les place recibir ayudas de instituciones superiores, pero en todo caso -verá- los ayuntamientos se ven obligados a acudir a una entidad crediticia con la resolución que ustedes les hacen llegar para endosar el pago de esa subvención en esa entidad. Esa operación genera intereses, señor Rambla, que usted no paga. A esos intereses, hacen frente las corporaciones locales.

de Economía que inyecta algo más de 700. 000 euros al plan Mejora, a esa línea presupuestaria; plan Mejora que, por cierto. Es decir, cuánto. Si quiere se lo pregunto de otra manera. ¿Cuánto les queda a ustedes por pagar a los ayuntamientos perceptores de esas ayudas?

Si quiere se lo comento al revés o se lo pregunto al revés. Es decir, no me diga si no quiere a qué pagos han hecho frente en cada una de las anualidades. Dígame, en cualquiera caso, cuánto les queda a ustedes por pagar a las entidades locales de esta comunidad que recibieron esas ayudas.

El senyor president:

Moltes gràcies, senyor Vicente.

Senyor vicepresident.

El senyor conseller de Presidència:

Por tanto, creo que, en primer lugar, nos tendríamos que plantear todos la necesidad de instar al gobierno central, igual que está intentando hacer, que no haciendo, con la financiación local que llevamos. , con la financiación autonómica, que llevamos mucho tiempo con buenas palabras, pero sin ningún acto, que también se acometa la financiación local, porque eso es lo que de verdad dará estabilidad a nuestros ayuntamientos y les permitirá afrontar las necesidades que tienen en atención a los servicios básicos.

El senyor president:

Moltes gràcies a vosté, senyor vicepresident.

Senyories, esgotat l'ordre del dia, la presidència i la mesa vol agrair la col·laboració de totes les seues senyories i declara que s'alça la sessió.

(S'alça la reunió a les 17 hores i 52 minuts)

