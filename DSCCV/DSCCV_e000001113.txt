Comissió d'Economia, Pressupostos i Hisenda realitzada el dia 14 de desembre de 2004. Continuació de la reunió del dia 13 de desembre. Comença la reunió a les 10 hores i 16 minuts. Presidix l'Il·lustre Diputat Senyor Jesús Ros Piles. Reunió número 15/i IV.

Debat en comissió del Projecte de llei de pressupostos de la Generalitat Valenciana per a l'exercici 2005 (RE número 17. 657). Continuació.

El senyor president:

La veritat és que com està núvol, la poca claredat del dia mos ha fet no controlar el rellotge com cal, com Déu mana. Però, bé, jo supose que al llarg del matí, que és molt llarg, la gent anirà incorporant-se.

Anem a reprendre la Comissió d'Hisenda, on hem estat debatint estos dies les esmenes als pressupostos de la Generalitat de l'any 2005.

Hui de matí mos toca treballar amb les esmenes presentades a la secció 14, que és la de Territori i Habitatge. Les seues senyories tenen les agrupacions d'esmenes que han presentat els diferents grups polítics, i amb eixe document serà amb el qual anirem treballant al llarg del matí.

La primera intervenció li correspon a Esquerra Unida, amb una agrupació d'esmenes que comença en la 3. 178 i totes les que se relacionen a continuació, conforme tenen vostés en els papers.

Si els pareix a tots bé, li vaig a donar la paraula al senyor Arnal perquè comence amb la defensa del seu primer bloc d'esmenes. Quan vosté vulga.

El senyor Arnal i Ibáñez:

Bon dia. I recordar-li que el nom del grup és l'Entesa, on estem inclosos Els Verds, del qual jo forme part.

El senyor president:

Moltes gràcies, per la seua.

El senyor Arnal i Ibáñez:

Era per puntualitzar-lo.

En este primer bloc d'esmenes anem a treballar sobretot les referides als residus, als residus sòlids urbans, als residus especialment perillosos i als industrials. I també s'han inclòs unes esmenes de caràcter general, que afecten a tots els programes d'esta conselleria.

Bé. Com sabem ja, els residus sòlids urbans són un gravíssim problema social i ambiental. Un problema que, a més, va incrementant-se, perquè l'administració està mostrant-se incapaç fins ara de detindre, d'aturar, este creixement continuat. I a més, la seua gestió, la gestió del residus, presenta molt retards i moltes deficiències, com sabem també. I la recollida selectiva, que seria una peça clau en este panorama, és totalment voluntarista i encara té uns nivells molt baixos en el nostre territori. I açò, naturalment, dificulta el reciclatge i el reaprofitament, que mosatros pensem que han de ser bàsics.

A més, els pressupostos que es presenten enguany trobem que són inadequats, tant perquè són limitats i incomplets quant als objectius i les línies d'actuació que plantegen com per l'escassa dotació econòmica. Cal recordar que este programa de gestió de residus disminuïx de manera apreciable en estos pressupostos en més de 800. 000 euros, quan precisament el que caldria és que pujara.

En les nostres esmenes hem afegit una sèrie d'objectius i línies que van en la línia del que he dit abans, de reforçar els aspectes que pensem que són bàsics. Per exemple, pensem que ha de ser un objectiu el tancament i segellament generalitzat dels abocadors incontrolats, que en tenim molts en el nostre territori, i en els pressupostos es parla només de potenciar --és una cosa massa vaga-- este objectiu.

Nosaltres plantegem que s'ha de millorar el funcionament de les plantes de tractament de residus i incrementar la seua vigilància i inspecció al respecte. Recordem que en este últim període s'han produït emissions de lixiviats, per exemple, a Guadassuar, a la planta de Quart, en altres, la qual cosa ens demostra que no estan funcionant correctament estes infraestructures.

També és necessari ampliar la xarxa d'ecoparcs en el màxim dels municipis valencians, encara molt incompleta, i incentivar l'ús del compost en l'agricultura, la jardineria i certs usos forestals. I, és clar, l'objectiu de generalitzar la recollida selectiva de residus sòlids urbans a tots els municipis valencians, almenys, els de més de 500 habitants.

També pensem que un objectiu ha de ser revisar l'actual pla de residus, que a banda que està molt retardat en el seu desplegament, proposem nosaltres una revisió de la zonificació del tractament de residus. Pensem que és necessari subdividir les zones actuals en àrees més menudes, mentre que la conselleria ha estat actuant just en el sentit contrari, de sumar i fer-les més grans. Pensem que açò és una línia incorrecta i que precisament la subdivisió en àrees més menudes és una cosa que ha de reduir el transport de residus, ha de permetre unes instal·lacions més menudes, més eficaces, que van a generar menys molèsties i menys impactes ambientals. I que, per tant, van a originar menys rebuig social, cosa que és molt important en este tema, perquè o s'aconsegueix eixe consens social, o hi haurà cada volta més dificultats i més retards en el desplegament del pla de residus.

També pensem que s'han d'incrementar les campanyes d'educació i sensibilització ciutadana, centrades --insistisc-- en la reducció dels residus i la recollida selectiva i el reciclatge. I açò ha d'arribar a ajuntaments, a escoles, a les Pimes, als mitjans de comunicació, a tots els sectors.

Calen també unes normatives clares i unes mesures de foment que s'adrecen a la minimització dels residus urbans, molt especialment en els embolcalls i envasos, que constitueixen la principal fracció, i especialment tractant botigues i comerços grans i menuts, naturalment també les grans superfícies, per a aconseguir disminuir el volum i promoure la màxima reutilització.

També pensem que s'ha de proposar com a un objectiu irrenunciable i bàsic l'estabilització de la generació de residus sòlids urbans a curt termini i la seua reducció a mitjà. El que està passant ara, en aquests moments, és just el contrari: cada any s'incrementa la quantitat de residus generats més de pressa, molt més de pressa, que el que és l'increment de la població. Açò vol dir que la quantitat de residus per càpita s'està incrementat, i és una cosa que s'ha d'aturar necessàriament.

Pel que fa als residus industrials, pensem que cal una aposta més decidida per la producció neta. I per això pensem que s'han d'incloure, entre els objectius i línies, mesures fiscals que penalitzen la generació de residus tòxics perillosos i que afavorisquen la introducció de noves tecnologies. És a dir, una mesura fiscal en forma d'ecotaxa, finalista, de manera que els diners recaptats es destinen preferentment a mesures d'acció positiva i reconversió tecnològica, amb ajuts també de l'administració.

Entre altres coses, també demanem que es faça un cens exhaustiu del residus industrials. A hores d'ara encara desconeixem bàsicament el volum i la tipologia dels residus generats. I, naturalment, també cal una major vigilància, control i inspecció d'aquests residus.

També proposem una línia d'actuació per al control i seguiment de la contaminació per asbest, especialment en locals i transports públics. Un tema que, novament, es descuida en estos pressupostos, malgrat la seua incidència sobre la salut de les valencianes i els valencians.

I pensem que és necessari un impuls més gran a les tècniques de producció neta. Per açò ens desconcerten les escasses partides econòmiques que es destinen, i la baixa dotació al centre de tecnologies de netes, ja que ha desaparegut la subvenció que tenia, que figurava en el pressupost de l'any passat, este centre de tecnologies netes.

I també ha sofert un fort descens la subvenció per la minimització i valoració dels residus industrials, que perd dos milions d'euros, dos milions d'euros, o siga, una quantitat molt important. Queda reduïda a una tercera part del que era el pressupost per a l'any passat. Per tant, ens pareix que s'està avançant just en direcció contrària.

Pel que fa als residus especialment perillosos, aportem una sèrie d'esmenes per a incloure entre els objectius i línies un millor control i seguiment de les substàncies orgàniques persistent i bioacumulables. (Remors)

El senyor president:

Senyories, si volen parlar, baixen un poc la veu, perquè el senyor intervinent.

El senyor Arnal i Ibáñez:

Moltes gràcies.

Estava dient que cal un major control d'estes substàncies, entre les quals estan molts PCB, plaguicides, furans, dioxines, etcètera, que estan molt descontrolats encara en tot el que fa referència al seu origen i a la seua alliberació al medi ambient.

Cal un inventari acurat, doncs, d'estos productes, mesures de reducció, control i tractament separat. I, és clar, un projecte d'eliminació i substitució tecnològica dels PCB.

Proposem també un pla d'acció territorial que contemple la recollida específica dels que s'anomenen residus especials en poblacions de més de 1. 000 habitants. Estic parlant de piles, CFC, plàstics i olis contaminats, llaunes d'alumini, etcètera. I també, en col·laboració amb la Conselleria d'Agricultura, ajuts per a la recollida de plàstics d'hivernacles agrícoles i el seu reciclatge, ajuts per a la recollida i tractament de residus agropecuaris, per a la recollida d'envasos fitosanitaris i campanyes per reduir l'ús de pesticides i assegurar el seu tractament escaient separat.

Entre les esmenes de modificació, hem eliminat els ajuts a la incineració de les farines càrnies, perquè trobem que és un sistema perillós de desfer-se d'estos residus i que, a més, obri una porta, com estem veent, a la incineració de residus orgànics perillosos, com ara fangs de depuradores o els industrials, etcètera, que s'estan incinerant en les cimenteres valencianes. Pensem que estos diners s'han de destinar a altres temes, incloent la investigació en tractaments alternatius, per a desfer-se d'una altra manera o reciclar estes farines càrnies.

I que també en este tema fa falta una major transparència en relació al volum dels residus que s'estan incinerant, de la seua procedència. Pense que els valencians necessitarien saber què està passant en este tema. I un estudi epidemiològic de les àrees afectades per la incineració de residus orgànics. Recentment sabem que s'han denunciat en altres comunitats autònomes problemes d'incidència de malalties al voltant de plantes de cimenteres que incineren productes orgànics, cosa que ací en el País Valencià no s'ha fet un seguiment d'este tipus sanitari. I que pensem que és urgent efectuar-lo.

També hem inclòs una sèrie d'esmenes, en el programa de direcció i serveis generals, que pretenen, entre altres coses, fomentar l'ús del valencià i incrementar les dotacions materials i humanes en tasques d'inspecció mediambiental.

Una proposta concreta que hem fet també és una línia adreçada a la publicació d'un informe anual d'indicadors ecològics valencians. Açò és una cosa que vam demanar l'any passat, que pensem que és una mancança important que no tenim en el nostre territori. Este estudi, este anuari, d'indicadors ecològics seria una peça important com a instruments educatiu, conscienciador i orientador de la planificació ambiental valenciana. És una cosa que ja estan fent les diferents institucions que se dediquen a la gestió ambiental en tots els àmbits, a nivell de caràcter mundial, com puga ser l'ONU o la Unesco, a nivell europeu, a nivell estatal, també ho aborden moltes comunitats autònomes, però en el País Valencià continuem sense tindre este important instrument per a saber com està evolucionant el medi ambient en el nostre territori. Un any més no s'ha inclòs, un any més continuem pensant que és essencial.

I, bé, finalment, hem preparat unes esmenes genèriques que afecten a tota la conselleria i, naturalment, també a altres conselleries, i que van referides a una cosa que també estem demanant des de fa temps --afecta a tots els programes. És la manca de claredat i detall en aspectes fonamentals de la gestió. És a dir, no es detallen les partides principals de les despeses, almenys les més elevades del capítol II; tampoc es detallen les grans inversions directes --torne a dir--, almenys les més grans. I tot açò dificulta molt valorar objectivament estes despeses. I, naturalment, tampoc es menciona el personal adjudicat a cada programa, cosa que estaria molt bé per conéixer les variacions que estan havent entre un any i un altre. La manca d'estes dades dificulten una valoració més detallada dels pressupostos que se'ns han presentat.

Moltes gràcies.

El senyor president:

Moltes gràcies, senyor Arnal.

Té la paraula, en representació del Grup Popular, el senyor Pérez Fenoll.

El senyor Pérez Fenoll:

Gràcies, senyor president.

Bon dia. Senyores diputades, senyors diputats.

Senyor Arnal.

Anem a centrar-nos en este primer bloc d'esmenes, que comencen amb una esmena on ve vosté demanant el desplegament reglamentari de la Llei de residus, cosa que ja està elaborant la Conselleria de Territori i Habitatge.

Sobre el tema d'establir mesures preventives que consideren els previsibles impactes paisatgístics de les diferents activitats productives i sobre el control i prevenció de la contaminació dels compostos orgànics i persistents i bioacumulables, dir-li que la millora de l'entorn ambiental i paisatgístics, a través de la restauració dels espais degradats, és objectiu bàsic 2. 1, del programa 442. 50. I sobre el tema dels compostos, dir-li que ja està previst en els objectius 1. 2 i 2. 2.

Hi ha un grup d'esmenes que vosté feia referència al final, que demanen un desglossament detallat de determinades aplicacions econòmiques. Sobre este tema, dir que la normativa que ordena l'elaboració dels pressupostos establix que la fitxa FP2 és complimente distribuint els crèdits del capítol II per conceptes de despesa. Serà en la fase d'execució del pressupostos on es comptabilitzaran les despeses a nivell de subcompte.

I sobre el resum que demana a través de diverses esmenes, dels mitjans de personal per grups que van a dedicar-se a un determinat programa, li puc contestar que la distribució dels grups funcionals figura en l'annex de dades del personal, del pressupost.

Mos demana una cosa que la conselleria ja ve fent, com és augmentar exercici darrere exercici les publicacions en valencià, i va normalitzant el seu ús entre el personal de dita conselleria.

Hi ha un grup d'esmenes que demanen rebaixar unes despeses de funcionament per a dedicar-les a altres coses, però estes esmenes no podem acceptar-les, ja que les despeses de funcionament en este pressupost estan pràcticament congelades respecte a l'exercici anterior i estan molt ajustades.

Ací hi ha una esmena on vam comentar els mitjans materials i humans adreçats a la inspecció urbanística i ambiental, però no ens diu en este tipus d'esmenes, senyor Arnal, d'on podem agarrar la quantitat necessària per a fer front a estes esmenes.

Hi ha un grup d'esmenes on comença demanant una nova línia per a promoure la minimització dels materials susceptibles de vindre de residus sòlids urbans, especialment en allò referit a envasos, embolcalls i embalatges en la indústria i en el comerç, així com l'adopció de tècniques de valortizació no energètica dels mateixos. Dir-li que ja existeix una línia de subvenció amb este fi pressupostada.

Volen afegir una problemàtica sobre la que actuar. Diuen una cosa falsa, ja que no hi ha grans deficiències en el control i tractament de residus industrials hui en dia. Sobre residus urbans, vostés volen afegir uns objectius que ja estan inclosos en l'objectiu 1. 1, que és un objectiu més ampli del que vostés pretenen, perquè no es limita únicament a residus urbans. Ens demanen redissenyar els plans zonals, però este tema ja està inclòs en l'objectiu 1. 2. Cada pla zonal ha de concretar la grandària i el nombre d'infrastructures necessàries en el seu àmbit territorial. No entra dins d'estos pressupostos establir mesures fiscals, com vosté demana una ecotaxa, que penalitzen la generalització de residus industrials, molestos, tòxics o perillosos, com vostés demanen. Segons l'article 134 d ela Constitució les lleis de pressupostos no poden establir tributs.

Sobre la vigilància i inspecció de les indústries per a controlar millor la generació de residus, li puc contestar que tal control ja es du a terme a través dels distints registres administratius i autoritzacions preceptives, sense perjudici de les accions que es duguen a terme a través de l'àrea d'inspecció d'esta conselleria, que a més ja inclou en l'objectiu 1. 2 el Pla de descontaminació i eliminació del PCB, per ser els compostos orgànics persistents i bioacumulables més estesos en la Comunitat Valenciana. Per a altres Copb, compostos orgànics persistents i bioacumulables, s'estan desenrotllant grups de treball amb el ministeri.

En la esmena 3. 490, en problemàtica sobre la que s'actua, cal afegir una nova manca de matèria orgànica en el sòls valencians i problemes de contaminació que genera la matèria orgànica en els abocadors. Dir-li que són dos assumptes no relacionats, la falta de matèria orgànica en els sòls és un fenomen d'origen natural. I la directiva dels abocadors ha imposat una limitació a la matèria orgànica a fi de minimitzar els seus impactes ambientals.

Ens demanen en una altra esmena, com a objectiu, el promoure la recerca en sistemes de reciclatge de les farines càrnies produïdes a la Comunitat Valenciana. Li dic que este assumpte està prohibit actualment en la Unió Europea.

Sobre l'elaboració d'un cens de residus industrials produïts a la Comunitat Valenciana, la conselleria ja està duent a terme este projecte a través de l'inventari de residus.

Comentar-li que no és competència d'esta conselleria la regulació normativa de l'alimentació ramadera. Les campanyes divulgatives i de sensibilització en matèria de residus s'està duent a terme de manera periòdica, dins de la planificació general d'esta conselleria i ja estan contemplats entre els objectius de formació ambiental.

La línia 1. 2, inclou el foment d'ecoparcs, que són el mitjà de replega selectiva, que a més li recorde que és competència municipal i no de Vaersa, com vosté demana en la seua esmena 3. 504.

Les esmenes on vostés demanen la baixa d'unes determinades quantitats de la línia T4831, que són per a la lluita contra la encefalopatia espongiforme bovina, no podem acceptar-les perquè hi ha un conveni firmat amb les fàbriques de ciment de la Comunitat Valenciana per al tractament d'estes farines càrnies.

I sobre la millora del funcionament de les plantes de tractament de residus i per evitar vessaments, mals olors i acumulació de residus sense tractar, sobre reduir el trasllat de residus per carretera i disminuir el volum de rebuig fins a nivells inferiors al 30% del volum de residus tractats, dir-li que els plans zonals ja contemplen l'adequació de les plantes per a evitar l'olor, contemplen el principi de proximitat i la reducció d'este volum de rebuig es contempla en els plecs de les bases tècniques dels plans zonals ja elaborats.

Per tot això, este bloc de cent esmenes van a ser rebutjades.

Moltes gràcies, senyor president.

El senyor president:

Moltes gràcies, senyor Pérez Fenoll.

Anem a passar a votar este primer bloc d'esmenes. Hi ha alguna observació que fer? Passem a votar-les. Vots a favor d'este primer bloc d'esmenes? 6. Vots en contra? 8.

Passem a continuació a debatre el segon bloc d'esmenes presentades també per l'Entesa, que comencen en el número 3. 179 i totes les relacionades a continuació. Té la paraula el senyor Arnal, per a la seua defensa.

El senyor Arnal i Ibáñez:

Este bloc correspon a les esmenes que s'han referit al programa de conservació de medi natural i al de protecció i restauració dels recursos naturals. Gran part de les esmenes, moltes d'elles, fan referència al medi forestal. Este medi forestal té una gran importància en el nostre territori, en el nostre país, perquè suposa més o menys la meitat de la superfície total valenciana. Per tant, la gestió forestal requereix la nostra atenció per les grans repercussions que té en el nostre medi.

Habitualment, en este camp, la preocupació se centra en el tema dels incendis desatenent el fet que l'impacte ambiental més greu dels incendis és l'erosió, la pèrdua de sòl posterior que es pot originar i el risc de desertificació que açò comporta. I, malauradament, hi ha moltes actuacions humanes que poden originar esta erosió i desertificació i no estan suficientment controlades per l'Administració. Més greu encara. Moltes de les actuacions que comporten degradació del medi forestal, pèrdua del sòl fèrtil i desertificació, insistisc, moltes estan promogudes, finançades o fins i tot efectuades directament per la pròpia Conselleria de Territori i Habitatge.

Per tant, entre les esmenes de modificació que hem presentat destaquen les que pretenen reorientar, en un cas, o detallar, en altres, les inversions adreçades a prevenció d'incendis, a restauració forestal i a les denominades millores forestals per a evitar el que està passant que, insistisc, resulta que moltes voltes fons econòmics mediambientals s'utilitzen inadequadament o per a coses que no tenen res a vore ni amb la prevenció, ni amb la lluita contra l'erosió, ni amb la millora dels ecosistemes sinó, de vegades, just per al contrari.

Estos pressupostos dediquen grans quantitats econòmiques en inversions per a infrastructures de prevenció d'incendis, sense detallar quines infrastructures són, de quines infrastructures estem parlant. Per l'experiència d'actuacions passades i pels objectius i línies que permeten albirar un poc a què s'està referint-se, suposem que gran part de les inversions se'n aniran a parar a obrir camins forestals i grans tallafocs que tenen un enorme impacte ambiental.

Ens sembla un greu error prioritzar estes actuacions, que no tenen incidència en la prevenció, en el que és prevenció d'incendis, i que a més tenen greus impactes paisatgístics i ecològics, donat que eliminen la coberta vegetal, faciliten l'erosió i, en definitiva, estan tenint un efecte contrari a la protecció del medi. Tenim exemples recents, com amb l'excusa de fer un tallafocs s'ha eliminat la millor pineda d'un municipi, com a Llombai, o de com es pretén afectar sense estudis d'impacte ambiental al parc natural, a un parc, com per exemple l'Espadà, com ha denunciat la societat d'amics de la serra d'Espadà.

Per tant, nosaltres proposem modificar els objectius, les línies d'inversions referides a estes intervencions impactants. I demanem que s'adrecen al que realment és necessari, que seria: incrementar els mitjans materials i humans, tan aèries com terrestres, mòbils i estàtics per a la prevenció. I, si es parla de prevenció d'incendis, les actuacions que calen són: vigilància, dissuasió i regulació d'usos. Estes són les activitats genuïnament, pròpiament, preventives i ací és on s'han de posar tots els esforços econòmics, la major part dels esforços econòmics.

Quan als tallafocs, si el que es pretén, ja que previndre no ho prevenen, si el que es pretén és una discontinuïtat de la vegetació natural, cas que vinga un incendi per a poder parar esta discontinuïtat, en aquest cas del que es tracta seria de fer una xarxa que aprofitara les discontinuïtats naturals i seminaturals que ja existeixen, aprofitant els camps de conreu en explotació o abandonats, si estan abandonats en este cas s'haurien de mantindre llaurats amb unes inversions econòmiques molt baixes. I tot açò amb una planificació que evite impactes paisatgístics i erosió. I, naturalment, mantenint els tradicionals murs de pedra. Això és factible fer-lo amb inversions baixes i tindríem uns efectes de discontinuïtat, com els que pretenen amb els tallafocs, però sense tindre els impactes ecològics, paisatgístics que tenen estos.

I, en relació amb este tema, també plantegem que es facen estudis sobre els efectes ambientals dels seus tallafocs, perquè fins ara s'estan obrint més i més i no s'està seguint l'impacte que tenen sobre la biodiversitat i el sòl. De manera que, mentre que tenim dades científiques que estos tallafocs produeixen erosions molt importants, estan ampliant-se i ampliant-se sense considerar estos impactes, ni saber exactament el que estan produint els que han obert.

Pel que fa a les infrastructures de restauració hidrològic forestals, tampoc apareixen detallades. Quin tipus d'infrastructures? Quan estem parlant de restauració, a quines infrastructures ens estem referint? Novament, per l'experiència, pensem que s'estan referint a activitats com encarrilament i modificació de barrancs, rectificació de barrancs a vegades, i construcció de dics. Es tracta de obres, novament, de gran impacte ambiental, que novament no tenen la justificació ecològica i que alteren els valors naturals d'ecosistemes molt fràgils, com són els ecosistemes de ribera. Moltes d'estes actuacions significa eliminar la vegetació natural de ribera d'estos punts on s'actua sobre ells.

Les modificacions que proposem també són per a garantir que els diners que van adreçats, en principi, a la restauració hidrològic forestal vagen on es més urgent anar, que seria mesures sobretot de repoblació forestal. I a més detallem de quina manera haurien de fer-se, és a dir, emprant bàsicament mitjans manuals i ús de ferramentes lleugeres; evitar la maquinària pesant i emprar una diversitat d'espècies arbustives i arbrades rebrotades autòctones. Açò és el que s'hauria de fer en teoria, però no és açò el que està fent-se en la pràctica on s'usen molt poques espècies, quasi totes de pins, i amb tècniques que impliquen maquinària pesada.

Finalment, en l'apartat de millores forestals, també introduïm modificacions, novament per aconseguir el correcte ús de les inversions i les subvencions assignades. Perquè novament en este apartat no s'actua adequadament. Novament, tampoc es diu, en els pressupostos no hi ha indicacions de quin tipus de millores són eixes. Ara, novament, per l'experiència estem veient que quan es diuen millores moltes voltes el que es fa és eliminar totalment el sotabosc, quan no també part de l'arborat d'una zona, obertura de camins o de tallafocs, també emparats en este tipus d'ajudes a les millores. He de recordar que contínuament hi ha denúncies per este mal ús d'estes inversions i fa uns mesos vam tindre ocasió en les mateixes Corts de presentar un exemple molt concret en el cas de la serra d'Espadà que, per cert, en estos moments, continua en els tribunals seguint les indicacions que ens va fer el conseller.

Bé, per evitar este ús pervers i inadequat de les ajudes europees al medi ambient, hem especificat que la finalitat de les millores ha de ser específicament conservar i ampliar la qualitat i diversitat de la coberta vegetal i de la fauna associada i la protecció del sòl. I concretem que estes actuacions s'han de fer, estes mesures han de ser: ajudes als propietaris forestals per a mantindre i incrementar la biomassa forestal i la coberta vegetal natural pluriestratificada. Tot açò afavorix el manteniment de la biodiversitat, protecció del sòl i recarrega d'aqüífers. Açò són els objectius, el que acabe de dir, els objectius de la Llei forestal valenciana, però que no es compleixen, perquè realment eixes ajudes no van destinades al que acabe de dir.

Després, entre objectius i línies d'actuació afegides, incloem la revisió del Pla general d'ordenació forestal per a incorporar més criteris ecològics i prioritaris de conservació. Un altre, molt important, és la declaració de les ZAU, de les zones d'actuació urgent, referides específicament als supòsits que marca de manera explícita la Llei forestal, que he de recordar que fins ara no s'ha obert ni una sola ZAU, ni una sola que s'adeque a estos supòsits que contempla la Llei forestal. Tots, totes les ZAU que s'estan obrint són tallafocs que no corresponen explícitament a ningú dels objectius que marcava la Llei forestal.

Altres objectius, és, sens dubte, no permetre cap nova transformació agrària en terreny forestal. Incrementar la vigilància dels efectes de la contaminació atmosfèrica sobre el bosc, especialment de l'ozó troposfèric. La instal·lació d'infraestructures recreatives d'una manera més adequada en la perifèria de les zones forestals, utilitzant dissenys materials i formes que no impacten ecològicament ni paisatgísticament. Seguiment més profund dels impactes ocasionats pels tancats cinegètics i mesures contra la mortaldat d'animals associada. Mesures també per a evitar la mortaldat de fauna en basses i punts d'aigua, línies d'alta tensió i vies de comunicació, on saben que està produint-se una mortaldat important d'espècies de vegades de gran valor ecològic i protegides. Més mitjans materials i humans en vigilància i inspecció i més guàrdia forestal per a evitar la infracció i el mal ús en terreny forestal. Ajuts a la diversificació d'activitats forestals que contemplen produccions com la mel, aromàtiques, fongs, plantes medicinals, etcètera. Ajuts específics a la ramaderia en zones cremades per facilitar que es complisca la normativa legal que impedix que entren els ramats en les zones cremades, però que s'incomplix reiteradament, i moltes voltes perquè no hi ha alternatives que se'ls done als ramaders per a poder traslladar els ramats o poder alimentar-los d'una altra forma. Major control i sanció de la venda i tinença d'espècies protegides i del maltractament d'animals domèstics. I mesures també per a incrementar els ajuts al voluntariat contra incendis i també contra altres agressions ecològiques. Controlar més estrictament la circulació en vehicles de motor per zones forestals. Estem veient contínuament com tots els caps de setmana, i en qualsevol dia, hi ha incompliment reiterat de la normativa al respecte de la circulació de vehicles de motor en zones forestals. I quan a la xarxa existent de camins forestals, manteniment i millora, no necessàriament una ampliació com la que estan plantejant-se en moltes ocasions.

Entre les modificacions, plantegem que les subvencions a les federacions de caça i pesca hi vagen a parar a les inversions de l'administració en partides adreçades a gestió cinegètica i la pesca continental.

I ja que s'està acabant el temps, no volguera acabar, encara que em deixaré alguna de les propostes, sense destacar una esmena que hem presentat per fer un projecte de conservació de la loina, Chondrostoma Arrigonis. Sé que esta espècie segurament molts de vostés no la coneixeran. És una espècie de peix endèmic valencià que està greument amenaçat de desaparició, només existix ja en algunes zones de la conca del Xúquer, i la conservació d'esta espècie que, torne a dir, és endèmica del País Valencià i greument amenaçada, està lligada al manteniment d'un cabal ecològic mínim per al riu del Xúquer, establit en unes condicions adequades que permeten la persistència d'esta espècie.

Moltes gràcies.

El senyor president:

Gràcies, senyor Arnal.

Té la paraula el senyor Pérez Fenoll.

El senyor Pérez Fenoll:

Gràcies, senyor president.

Este bloc d'esmenes comença en una esmena que ens demana eliminar en la línia 2. 2. 1 els tractaments silvícoles. Quan la silvicultura es considera una tècnica lligada íntimament a la millora de les masses forestals.

Continua demanant, per exemple, el compliment a la Conselleria de Territori i Habitatge de la normativa de seguretat i salut laboral, cosa que es du de manera exemplar en esta conselleria.

El que proposen sobre extensions forestals que han patit incendis i que no gaudeixen d'una regeneració natural adequada, ja estava arreplegat en les problemàtiques 1, 2 i 4.

Sobre la prestació d'una especial atenció a la processionària del pi, dir-li que prestar especial atenció no és un objectiu. L'objectiu és el manteniment d'un adequat estat fitosanitari de les masses forestals. I esta lluita s'entén que està inclosa en la línia 5. 1. 1.

A la seua esmena 3. 323, dir-li que totes les actuacions en matèria de prevenció d'incendis forestals van dirigides a la conservació sostenible dels terrenys forestals, i molt particularment a la conservació de la cobertura vegetal i a la protecció dels sòls.

També hi ha esmenes on demana la senyalització i conservació dels senders de curts recorregut, que està arreplegada en les línies d'actuació punt 1. 2 i 9. 1. 1.

Ens demana també realitzar estudis detallats de l'origen, causes i forma d'extinció dels grans incendis forestals. Contestar-li que, encara que l'anàlisi del desenvolupament dels grans incendis forestals correspon a serveis competents en extensió de la Conselleria de Justícia i Administracions Públiques, la Conselleria de Territori i Habitatge realitza un estudi detallat de l'origen i de la causa de tots els incendis forestals ocorreguts a la Comunitat Valenciana.

I concretant el tema dels incendis, comentar-li que la quasi totalitat dels projectes tècnics de creació d'àrees tallafocs, en les quals es recolzen les declaracions de les zones d'actuació urgent, disposen d'estudis dels possibles impactes ambientals.

Proposen també regular millor els usos i activitats socioeconòmiques en àrees forestals, cosa que ja estava arreplegat en els objectius 1. 1 i 6. 2, igual que les capacitats de càrrega ramadera que poden suportar els diferents ecosistemes forestals valencians sense originar danys als recursos naturals.

La línia 1. 1, 2. 1 i 2. 2 ja arrepleguen establir ajudes als propietaris de les finques forestals, com vosté demana, pel manteniment i increment de la biomassa i cobertura vegetal natural pluriestratificada i de la biodiversitat.

El disseny d'àrees de discontinuïtat forestal no lesives i la substitució dels tallafocs es consideren inclosos en la línia 4. 2. 1, d'execució i desenvolupament del Pla general de silvicultura preventiva; l'esmentat pla es basa en les discontinuïtats no agressives amb el medi ambient, que aprofita al màxim les discontinuïtats naturals o seminaturals existents.

Quan al voluntariat mediambiental es veurà potenciat per allò que arreplega la línia d'actuació 4. 3.

Són moltes les línies que van actuar en els temes que vostés demanen, com són la repoblació amb diversitat d'espècies arbrades i arbustives amb tècniques manuals i ús de ferramentes lleugeres, o el manteniment dels marges de pedra per a la conservació. de. i preservació de la biodiversitat i protecció del sòl fèrtil, com són la línia 4. 2. 1. , que inclou l'estudi de l'efecte del pasturatge controlat sobre la vegetació com a mesura de prevenció d'incendis.

D'altra banda, cal constatar que les altres càrregues ramaderes no són un problema en este moment per a les muntanyes de la Comunitat Valenciana. La falta de ramat sí que pot ser un problema per a la seua sostenibilitat front el problema d'incendis forestals.

En l'esmena 3. 357 mos demana limitar més estrictament la circulació de vehicles de motor en zones forestals i incrementar la vigilància específica d'aquesta activitat. Com vosté hui comprendrà, este no és un tema, no és una matèria que puga ocupar-se la llei de pressupostos.

Demana afegir, en la línia 1. 1. 5, després de "sistemes dunars forestals", vol afegir "y litorals". El sistema forestal litoral ja està inclòs en la línia d'actuació 1. 1. 3.

Ens demana actuacions acurades i respectuoses amb els ecosistemes de ribera. Totes les actuacions del Programa 442. 40 van dirigides a la restauració i protecció dels recursos naturals, entre els quals es troben, per suposat, els ecosistemes de la ribera. de ribera.

Proposa també minorar les despeses de funcionament per a donar diners als Ceam, però no consideren procedent minorar el capítol II, ja que es troba tremendament ajustat i, en qualsevol cas, el Ceam desenrotlla estudis amb el suport del Programa 442. 20, tant en despeses corrents com en infraestructures.

Ens demana també canviar l'ús d'uns milers d'euros destinats a noves infraestructures de prevenció d'incendis i passar-los a mitjans materials i humans; però esta esmena no procedix, ja que la xarxa d'infraestructures de prevenció d'incendis forestals no s'ha completat encara, fonamentalment en el que a punts de presa d'aigua es referix, i conseqüentment és necessari abordar noves infraestructures.

La línia T1805, que vosté vol que desaparega, traspassant els euros que el contemplen per a esta línia que arreplega a altres entitats, he de dir-li que el que es fa és cobrir obligacions derivades dels decrets de declaració de zones d'actuació urgent, front els incendis forestals de les zones del Cabriol al Palància i la serra d'Espadà.

En l'esmena 3. 536 vosté vol canviar el que diu, en "objectiu bàsic", quan diu "consolidació lideratge de la Comunitat Valenciana en la conservació de determinats grups i espècies biològiques", vosté vol que diga "promoure un major esforç econòmic de la Comunitat Valenciana en la conservació de les espècies silvestres de fauna i flora". Però he de dir-li que no li ho podem acceptar perquè no és només a través d'esforços econòmics com s'aconseguixen objectius, sinó en la celebració de jornades científiques, l'intercanvi d'estudis i la celebració de reunions sobre problemes de conservació d'espècies silvestres a l'àmbit de la Comunitat Valenciana i comuns a altres regions, resulta imprescindible per a orientar els treballs en la línia correcta, ja que així es dóna participació a la societat científica i se sensibilitza a la societat en general.

Sobre la posidònia oceanica, la seua conservació ja s'inclou en l'objectiu 2. 1.

I sobre el corall, pensem que no es pot afavorir la seua expansió si només ve la seua recuperació.

Volen, en les últimes esmenes d'este segon bloc, que retirem unes ajudes a la caça i a la pesca. Però això no és possible perquè les inversions proposades a eliminar es destinen, bé a la millora de l'habitat per a les espècies cinegètiques o piscícoles, redundant en totes les espècies de la fauna en general, o bé a la millora de l'ordenació dels aprofitaments per assegurar la conservació dels recursos. L'administració hui en dia no té disponibilitat de terrenys en llocs on les actuacions dels pescadors i les societats de caçadors sí poden actuar per a la conservació dels hàbitats, obtenent de forma molt àgil els permisos necessaris dels propietaris.

Dins d'este bloc hi ha una sèrie d'esmenes, com són la 3. 569, que, si vosté té a bé, podríem transaccionar, i les esmenes 3. 540, 3. 541, 3. 542 i la 3. 543, sobre estes esmenes podríem considerar-les que estan incloses en el text dels pressupostos de manera difusa en altres línies, per això cabria una transaccional que englobara estes quatre esmenes, i se solucionaria afegint al final de 3. 2. 1 la frase "així com evitació d'impactes de les infraestructures existents en el medi natural sobre totes les espècies de la fauna".

L'esmena 3. 535 li l'acceptaríem, ja que totes les espècies han de gaudir d'una protecció sense perjudici de les legislacions sectorials de caça, etcètera.

I res més. Esperant si el senyor Arnal té a bé acceptar estes transaccionals, dir-li que li accepte l'esmena 3. 535.

El senyor president:

Molt bé, senyor Pérez Fenoll. Eixes transaccionals són per a hui o per al ple?

El senyor Pérez Fenoll:

Si es pogueren fer hui. o per al ple, com vulga el senyor Arnal.

El senyor president:

Molt bé, senyor Pérez Fenoll. Senyor Arnal.

El senyor Arnal i Ibáñez:

En tot cas, tindria. la redacció eixa concreta m'agradaria vore-la.

El senyor president:

Molt bé, senyor Arnal. Senyor Pérez.

El senyor Pérez Fenoll:

Es poden deixar per al ple.

El senyor president:

Doncs treballeu i la setmana que ve. les prepareu i si es fiqueu d'acord.

El senyor Arnal i Ibáñez:

Em pot dir, no obstant, el número exacte de les esmenes meues que es vorien afectades?

El senyor president:

Molt bé, senyor Arnal. Senyor Pérez.

El senyor Pérez Fenoll:

3. 569, 3. 540, 3. 541, 3. 542 i 3. 543. (Pausa) I la 3. 535.

El senyor president:

Eixa és la que s'accepta.

El senyor Pérez Fenoll:

I podíem també, ja que com tinc de temps fins al ple, intentar transaccionar la 3. 370.

El senyor president:

El senyor Pérez Fenoll:

El senyor president:

Si els pareix bé, després que el senyor Arnal ha pres nota de les que ha de negociar d'ací a la setmana que ve, passem a votar la 3. 535, que ha sigut acceptada pel Grup Popular. Vots a favor d ela 3. 535? 15.

Passem a votar, en principi. Sí, senyor.

El senyor Sanmartín Besalduch:

Senyor president, demanar per separat la 3. 342, d'aquest segon bloc.

El senyor president:

Anem a votar, en segon lloc, la 3. 342, a petició del Grup Socialista. Vots a favor? 1. Abstencions? 6. En contra? 8

Passem a votar la resta de les esmenes d'este bloc. Vots a favor? 7. En contra? 8.

Molt bé. A continuació, passarem a debatre el tercer bloc d'esmenes presentades per l'Entesa que comencen en l'esmena 3. 183 i totes les relacionades a continuació.

Té la paraula el senyor Arnal per a la seua defensa.

El senyor Arnal i Ibáñez:

Moltes gràcies.

Bé, este tercer bloc fonamentalment agrupa esmenes referides als programes d'habitatge i ordenació del territori.

Respecte a l'accés de l'habitatge, recordar que, precisament, l'accés a un habitatge digne és un dels problemes socials més importants que patim al nostre país i que les persones, com sabem bé, amb menys recursos econòmics: els joves, els immigrants i altres col·lectius desfavorits, tenen tremendes dificultats per accedir a una vivenda, siga en règim de lloguer o de compra, però especialment el de compra resulta inassequible per a molta gent i un esforç econòmic desmesurat en relació al salari mitjà.

Això fa que este tema necessite uns esforços molt majors per part de l'Administració que no es veuen plasmats adequadament en el pressupost, perquè pensem que eixe esforç inversor públic ha de ser molt major i centrar-se en oferir vivendes als sectors de població que tenen dificultats en accedir a eixe habitatge digne i que no se centren necessàriament en la construcció de noves vivendes. Està clar que la conselleria ara està impulsant construcció de vivendes i no sempre, precisament, de protecció oficial, sinó que, com recordaran en els últims projectes donats a conéixer als mitjans de comunicació, gran part de les vegades no són projectes, com el de Cullera o el de Manises, que tinguen la finalitat de generar precisament vivendes barates i assequibles perquè els valencians puguen tindre accés a una vivenda digna i, especialment, els sectors que més dificultats tenen.

Per tant, pensem que l'esforç, este esforç públic, inversor, ha d'anar precisament a aconseguir que siguen eixes vivendes assequibles als valencians que tenen menys recursos. I, entre altres coses, fer sorgir al mercat el gran parc de vivendes deshabitades, que tenim un dels parcs de vivendes deshabitades més grans de tot l'Estat, i que significa que estan, mentre molta part de la població té dificultats per accedir a la vivenda, trobem una enorme quantitat de vivendes que estan buides. Açò és una contradicció que s'ha d'enfrontar quant abans.

Plantegem, aleshores, mesures específiques en esta línia encarrilades a la penalització fiscal de les vivendes desocupades i, al mateix temps, mesures positives perquè els propietaris puguen vore's estimulats a promoure la seua venda o lloguer i també ajuts i incentius per a facilitar a les persones que vulguen llogar-les, amb uns preus assequibles, estes vivendes desocupades. També mesures i ajuts per a impulsar la protecció i restauració dels barris antics de les principals ciutats i pobles valencians, i ací hem de recordar com, precisament, algun barri com el de Cabanyal, a la ciutat de València, doncs, es troba amenaçat de desaparició en bona part d'ell per mesures de l'administració. També incloem esmenes amb l'objectiu de fer desaparéixer les barreres arquitectòniques i d'incrementar la proporció de zones verdes per habitant.

I quant als objectius de qualitat en l'edificació, que ja inclouen vostés en els seus pressupostos, nosaltres els detallem en quins aspectes pensem que és fonamental esta qualitat d'edificació, i, entre elles, incloem les mesures actives i passives d'estalvi energètic en els habitatges i l'ús de materials ecològics que ens pareix fonamental.

En l'apartat d'ordenació del territori tenim ocasió novament de comprovar ací la diferència que hi ha entre les promeses que es fan en les campanyes electorals o en les grans declaracions oficials i els fets reals. Resulta que ara que vostés tenien la possibilitat en estos pressupostos d'incloure tota una sèrie de mesures de desplegament de la Llei d'ordenació del territori, que s'ha aprovat este any passat, fa uns mesos, en les Corts Valencianes, resulta que no apareix mencionat ni una sola línia, en cap un, en cap objectiu, en cap línia es fa esment als diferents instruments que la llei preveu i que s'haurien de començar a desplegar. Això vol dir que no s'han desplegat en el que tenim d'any, no es desplegaran l'any que ve ni figura la idea de desplegar-lo. Aleshores, es complirà, segurament, el que deia el senyor Blasco, que és una llei de futur. Serà per a un futur molt allunyat.

Per tant, nosaltres, per a corregir esta disfunció perquè, si no, esta llei, com ja vam denunciar, es convertirà en una llei absolutament buida, si no s'executen les figures que es preveuen, plantegem com a objectiu les següents línies:

La redacció de l'estratègia territorial del País Valencià, que esta és una peça clau d'eixa llei i una necessitat bàsica de la planificació territorial.

També plantegem com a objectiu la redacció de tots els plans d'acció territorial que preveu la llei i que no diu res estos pressupostos, com el Pla d'acció territorial del paisatge, del litoral, del sistema rural valencià, de la protecció de l'horta, contra el risc sísmic, etcètera.

També plantegem un altre objectiu, l'elaboració del decret que fixe tasques i fusionament de l'Institut d'estudis territorials, que novament la llei preveu, però no diu de cap manera com va a desenvolupar-lo i, sens dubte, en els pressupostos no apareix.

També la instauració del fons d'equitat territorial i la redacció del reglament de la llei, que novament ens trobem que la llei no posa cap data, com passa en la resta de casos esmentats, no hi ha dates i si damunt els pressupostos no contemplen cap acció en este sentit, doncs, suposem que ha sigut tot un brindis al sol que no es pensa després actuar.

Afegim també l'elaboració d'un Pla d'acció territorial, de foment del transport públic. Este sí que no estava previst per la llei, però el demanem nosaltres per la seua importància.

També plantegem com a objectius importants la revisió de dos destacats plans presentats als darreres mesos: un d'ells, ja aprovat; l'altre, en tràmit, com són: el Pla eòlic i el Pla de mineria d'argiles, que si s'executaren tal com ara estan redactats, doncs, serien un greu impacte ambiental que degradaria la major part de les comarques d'interior valencianes.

També ens plantegem com un objectiu important l'establiment de mesures cautelars de protecció de les àrees incloses al llistat de zones LIC, mentre aquestes no estiguen aprovades de forma definitiva per la Comunitat Europea. Com sabran, no ho estan encara, i, mentrestant, s'han d'establir de manera clara estes mesures cautelars per evitar que es degraden.

Altres objectius que plantegem entre les nostres propostes van referits en relació als paratges naturals protegits. Pensem que s'ha de millorar la seua gestió actual de manera que s'assegure al mateix temps la compatibilitat amb usos humans compatibles i, per tant, es garantiria així la millor conservació.

Per tant, plantegem línies en el sentit d'establir ajuts a activitats tradicionals compatibles amb la preservació del medi: agrícoles, ramaderes, etcètera, la restauració arquitectònica i de valors històrics i culturals rurals, el foment del turisme rural respectuós amb el medi ambient, i també increment d'actuacions per la gestió ambiental, l'educació ambiental, la informació i més recursos materials i creació de llocs de treball per a tasques de vigilància, guarderia, informació i també tasques de restauració i millora ecològica.

Demanem la inclusió entre els objectius de la publicació dels plans rectors d'ús i gestió d'aquells parcs i paratges naturals que encara el tenen pendent, que encara tenim uns quants, i que, naturalment, este és un instrument imprescindible perquè es concrete la protecció del territori.

També demanem la inclusió entre les línies d'actuació dels avanços, de l'elaboració de diferents plans d'acció territorial encara pendents. No vaig a llegir-li tota la llista, però tenim incorporats gran quantitats d'estos plans d'acció territorial.

També plantegem, en relació a la protecció de paratges especialment valuosos, i ecosistemes especialment valuosos, la inclusió entre els objectius de la publicació dels catàlegs de coves simes, encara no publicats, de vies pecuaris, encara no publicat, i dels espais naturals mereixedors de protecció, del qual no se sap res. Estos estan previstos per la Llei d'espais naturals i, torne a dir, sabem que s'estan treballant en ells, però no hi ha compromís de publicar-los. (Remors)

També plantegem desenvolupar campanyes de conscienciació de la participació dels terrenys.

El senyor president:

Senyories, guarden silenci.

El senyor Arnal i Ibáñez:

. de l'horta tradicional, de l'horta de València, del Baix Segura, de la Ribera i de la Plana de Castelló.

També l'ajut als ajuntaments per la Declaració d'espai naturals protegits municipals. Esta figura està sent infrautilitzada i hi ha molts impediments per a portar-la endavant. Recentment, la conselleria ha modificat el reglament de la Llei d'espais naturals protegits en un recent decret, i el que ha fet és encara posar més traves a esta Declaració d'espais naturals protegits de caràcter municipal demanant com a un requisit la total conformitat de tots els propietaris dels terrenys, amb la qual cosa difícilment es podrà incrementar el nombre d'estos espais.

També pensem que fan falta mesures generals de preservació d'ecosistemes singulars o fràgils, com són els sistemes lunars litorals, totes les zones humides, no sols les incloses al catàleg, tornem a recordar-los que hi ha zones humides que són físicament zones humides i no estan als catàlegs, s'estan degradant i s'han d'establir mesures de protecció, igual que aquelles zones forestals més valuoses, especialment les que tenen restes de vegetació potencial valenciana, com són els boscos de roure, de sureres, de carrasques, boscos de ribera, per a la qual cosa podrien emprar la figura de ZAU, com preveu la Llei forestal valenciana, i, torne a dir, no anant inclosa ni una sola amb esta figura.

I, bé, entre els espais que pensem que s'han de protegir i hem inclòs objectius concrets volem destacar una sèrie de paratges que estan amenaçats a hores d'ara, molt amenaçats, com, per exemple: les penyes aragoneses o d'Artana, la serra del Mollet, que estan les dos amenaçades per gran pedreres que estan menjant-se literalment eixes muntanyes; també la protecció de La Renegà i del sistema càrstic de la vall de Miravet, en aquests moments afectats per obres; l'albufera d'Orpesa i el Quadro de Santiago, els dos molt amenaçats, dos zones humides que no estan catalogades; i també establir un àrea d'esmorteïment d'impactes al voltant del desert de les Palmes, que no en té actualment, i açò permetria protegir algunes àrees valuosos i no es vol fer esta protecció perquè hi ha una carretera que s'està projectant inadequadament.

Abans d'acabar volguera també destacar l'objectiu que hem inclòs d'elaborar un Pla de sanejament integral de l'Albufera, en col·laboració amb altres administracions, evidentment, que garantisca l'aportació d'un mínim de 300 hectòmetres cúbics anuals d'aigües netes provinents del Xúquer i la reducció d'un 90% de les aportacions contaminants que aboquen al llac. En recents encontres celebrats estes setmanes passades hi ha una coincidència total entre diferents científics de les universitats, de la pròpia administració, que l'Albufera està greument amenaçada per estes dos coses: per la cada volta menor aportació d'aigües netes i per la continuada i incrementada aportació d'aigües residuals. Si no s'aborden quant abans estos dos temes, sens dubte, l'Albufera està ferida de mort i la podem vore molt perjudicada en un termini immediat.

Moltes gràcies.

El senyor president:

Gràcies, senyor Arnal.

Té la paraula el senyor Pérez Fenoll.

El senyor Pérez Fenoll:

Gràcies, senyor president.

Començava el senyor Arnal parlant del debat de vivendes desocupades i de les dificultats d'accés a la vivenda per una gran part de la població, especialment de joves i persones amb limitació de recursos econòmics. Dir-li que les línies estes que es pretenen incloure es troben ja integrades en les línies existents, si bé, i com resulta evident, en termes més amples que els indicats en l'esmena que vosté aporta, en tractar-se del foment i impuls de totes aquelles mesures que fomenten l'accés a la vivenda, entenent este accés tant de règim de propietat com de lloguer. En este sentit ja hi ha actuacions concretes d'estes mesures.

Quant a la degradació de què parlava dels cascos antics de les ciutats valencianes, la problemàtica que es pretén incloure estava ja sotmesa en el terme ampli de la gestió de la vivenda, en el sentit d'establir mesures que comprenguen des de la construcció de vivendes, oferta de vivendes de lloguer i rehabilitació de vivendes i zones urbanes en procés de degradació.

Sobre el tema de què parlava també de promoure i aportar ajuts a la rehabilitació dels habitatges antics dels barris històrics de ciutats valencianes, l'objectiu que es pretén incloure es trobe integrat en els objectius genèrics de promoció, desenrotllament i gestió de vivendes, entenent tant la construcció com la rehabilitació de les existents.

Este bloc d'esmenes també inclou unes esmenes a on es vol afegir una nova problemàtica quant al retard en el desenrotllament de la llei d'espais naturals, però no és procedent per estar prevista en l'objectiu bàsic 4. 1 de desenrotllament de la xarxa d'espais naturals protegits i implementació de la xarxa Natura 2000.

I en la línia d'actuació 4. 1. 1, que diu, "Actualització i adequació de la normativa vigent sobre espais naturals protegits i sobre zones d'especial interés natural": parla vosté d'una absència de planificació general del territori de la Comunitat Valenciana, quan el programa 432. 10 parla en la línia 2 de la promoció i desenrotllament d'un model territorial sostenible que propície la coordinació interadministrativa, integre les diferents polítiques sectorials i afavorixca la participació ciutadana en els processos d'elaboració de plans, programes i projectes.

A més, no es pot parlar d'una absència d'una planificació general del territori de la Comunitat Valenciana, ja que n'hi ha diferents plans territorials aprovats o en elaboració.

L'impacte ambiental del projecte del pla d'argiles ceràmiques i del pla eòlic està previst en l'objectiu bàsic 4. 1, "Desenvolupament de la xarxa d'espais naturals protegits i implementació de la xarxa Natura 2000", dins de les línies d'actuació 4. 1. 1 i 4. 1. 2.

L'objectiu bàsic 4. 1 també servix per a incrementar el nombre d'espais naturals protegits, protecció de les simes i cavitats, com vosté dia. Tindre també present el nombre de vies pecuàries i d'espais naturals, així, també servix per a protegir el paisatge natural litoral, el de les zones rural i agràries de l'horta tradicional valenciana.

Sobre la publicació del plans rectors d'ús i gestió dels parcs naturals, està previst en l'objectiu bàsic 4. 2, "Adequació i desenvolupament d'instruments de planificació i regulació dels espais naturals", en la línia d'actuació 4. 2. 1, "Elaboració i tramitació dels instruments de planificació dels espais naturals".

Sobre l'adquisició de terrenys de la marjal de Xeresa per al patrimoni públic, així com altres terrenys, es contempla en l'objectiu bàsic 3. 1, "Conservació i recuperació dels hàbitats i paisatges en els espais naturals protegits", línia d'actuació 3. 1. 1 de millora d'ecosistemes costaners.

La seua esmena 3. 230 vol afegir una nova línia per a dotació, equipament dels centres d'informació dels espais naturals protegits i construcció dels que es troben encara pendents. No és procedent acceptar-la, perquè està inclòs en l'objectiu bàsic 3. 2, "Foment de la sostenibilitat socioeconòmica i integració en els usos del territori en la conservació dels espais naturals", en la línia d'actuació 3. 1. 4, "Promoció de l'ús públic dels parcs naturals".

De la mateixa manera que l'increment de recursos està contemplat en l'objectiu bàsic 3. 1, "Conservació i recuperació dels hàbitats i paisatges en els espais naturals protegits", mos demana també incloure la xarxa valenciana d'espais naturals protegits, la serra del Mollet en Vilafamés, el paratge de la Renegada en Orpesa, la serra de les Salines, la serra de l'Escalona, la serra dels Plans, la serra de Penàguila, la serra d'Enguera, el massís de Penyagolosa, la Tinença de Benifassà, la vessant valenciana de les gorges del riu Cabriol, les penyes d'Artana, àrees forestals de les comarques els Ports, Maestrat, de l'Alt Palància, i així contempla en l'objectiu bàsic 4. 1 i en la línia d'actuació 4. 1. 1, que no vaig a repetir perquè ja l'he comentat fa poc.

Els plans d'acció territorial que demana, vénen a estar prevists en la línia 2. 2. 1, "Elaborar i difondre els instruments de planificació territorial i paisatgístics". Dels plans que mos demana, actualment estan en redacció el d'Asp-Montfort, Medio Vinalopó, els de la Vega Baja i el de la comarca de la Vall d'Albaida.

També demanen actuar en la proliferació --al seu entendre-- desordenada de camps de golf i ports esportius. No podem acceptar-li estes esmenes, perquè no n'hi ninguna "proliferació desordenada" i estes actuacions ordenades amb estudis d'impacte ambiental són positives per al nostre turisme.

Res més i moltes gràcies.

El senyor president:

Moltes gràcies, senyor Pérez Fenoll.

Doncs, anem a passar a votar este bloc d'esmenes. Si no n'hi ha ningun. Sí, senyor Sanmartín?

El senyor Sanmartín Besalduch:

Sí, president, demanar votació separada de la 3. 221, 3. 247 i 3. 248, del bloc tercer.

El senyor president:

Les tres juntes, no? Doncs, anem a votar estes tres esmenes 3. 221, 3. 247 i 3. 248. Vots a favor? 1. Abstencions? 6. En contra? 8.

Passem a votar la resta de les esmenes d'este bloc. Vots a favor? 7. En contra? 8.

A continuació, anem a tractar l'últim bloc d'esmenes presentat per l'Entesa, que arreplega la 3. 184 i totes les detallades a continuació.

Té la paraula el senyor Arnal per a la seua defensa.

El senyor Arnal i Ibáñez:

Molt bé, doncs, en aquest darrer bloc les esmenes que se presenten se referixen als programes, sobretot al programa de qualitat i formació ambiental, i algunes corresponen a la direcció i serveis generals, però que estan relacionades amb este últim tema.

Comencem destacant esmenes referides al canvi climàtic, a la contaminació atmosfèrica de les aigües, a la contaminació sonora i electromagnètica, l'educació ambiental, la participació ciutadana, el problema dels aliments transgènics i el foment de les agendes 21. Són els principals temes que comentaré.

Una cosa que sorprén enormement en estos pressupostos, igual com en altres anteriors, és que no inclouen més que una sola línia, una línia només, d'inversions en relació amb el canvi climàtic, quan aquest és un problema dels més destacats a nivell mundial, que en estos moments s'estan tractant com saben a nivell internacional, un dels més seriosos i preocupants. Un canvi climàtic que està en marxa, que va a tindre uns efectes a gran escala que ja estan manifestant-se, que ja estem veent-los, i també en el nostre territori, i que tindrà unes gravíssimes conseqüències ambientals, econòmiques, socials de tota classe, i només se prepara en estos pressupostos una sola línia que s'anomena "Actuacions de control d'emissions atmosfèriques en relació amb el protocol de Kyoto", sense concretar qui tipus d'actuacions ni a quins sectors productius o de serveis van adreçades.

Ens sembla, pel que podem escoltar per altres fonts, que se queda molt limitat a un sector molt particular productiu, quan les mesures i les actuacions, per descomptat, han de ser molt més àmplies i han d'abastar diversos sectors productius i de serveis i també al transport. Si no s'actua aixina, el nostre territori molt prompte va a tindre ja problemes importants.

Recordem que el País Valencià és una de les comunitats autònomes de l'Estat de les que més ha superat els límits establerts pel protocol de Kyoto, és la segona de tot el rànquing, és a dir, estem en els punts més destacats de saltar-mos els límits establerts pel protocol de Kyoto, això, dins d'un Estat, l'espanyol, que és el que més supera els límits establerts a nivell de tota Europa. Per tant, la situació de partida és molt negativa i s'ha de corregir com més prompte millor, i com més prompte comencem a establir estes mesures i invertir en prevenció, millor ens resultarà de cara al futur. Tinguem en compte que si no actuem aixina, les mesures econòmiques que s'hauran d'implementar van a ser cada volta més importants.

Però ací s'opta per no actuar amb tota l'amplitud que cal i açò és una actitud que ens pareix irresponsable per part de l'administració autonòmica i és un indicador que tenim un model de desenvolupament que és clarament insostenible i que s'ha de redreçar. Quines línies d'actuació plantegem a este respecte? Mosatros pensem que s'han d'incloure objectius i línies del següent tipus: investigació sobre els efectes del canvi climàtic al nostre territori --encara no sabem exactament com va a repercutir; previsió dels efectes socioeconòmics, ecològics i sanitaris --essencial per a poder previndre; campanyes d'informació i conscienciació ciutadana molt majors de les que actualment veiem, que són pràcticament inexistents; un pla de reducció de les emissions de CO2 i d'altres gasos d'hivernacle, que no únicament és el CO2, en tots els sectors; i l'elaboració de normativa i programes al respecte en coordinació amb altres conselleries, per poder també tractar temes relacionats amb indústria i transport.

En este sentit, també proposem incloure entre les línies d'actuació mesures concertades amb altres conselleries, adreçades al foment del transport públic i dels vehicles no contaminants i el foment de l'energia solar tèrmica i fotovoltaica en el nostre territori, que com vostés sabran i recordaran no està fent-s'hi pràcticament res.

Altre gran oblit injustificable dels pressupostos és la contaminació per radiacions electromagnètiques. Ho vam denunciar ja l'any passat i sorprenentment no es diu absolutament res en estos pressupostos, no n'hi ha cap línia, no n'hi ha cap actuació, referida a l'impacte ambiental d'esta modalitat de contaminació energètica. Açò fa referència, recorden, no únicament a les antenes de telefonia mòbil, sinó també a les línies d'alta tensió, transformadors i determinats aparells i maquinàries d'instal·lacions industrials.

Per tant, proposem en relació amb este tema objectius i línies adreçades a l'estudi d'aquesta modalitat de contaminació, detecció, mesura i establiment de mapes de contaminació, i mesures de vigilància i control, seguiment dels efectes ambientals i sobre la salut dels ciutadans originats per esta modalitat de contaminació, i la redacció urgent d'una normativa marc de prevenció d'esta forma de contaminació.

Altres mesures, altres esmenes, fan referència a la contaminació sonora. Novament, este aspecte a penes es tracta en els pressupostos, n'hi ha una línia, a més una línia molt baixa de dotació econòmica, una línia de subvencions als ajuntaments que resulta molt insuficient tenint en compte la gravetat que revestix este tema de la contaminació sonora, que ja sabem que la Comunitat Valenciana, novament, és líder a nivell estatal quant a soroll i, per descomptat, en el darrer informe del Síndic de Greuges ja se va vore com revestia una notable preocupació pels ciutadans.

Nosaltres incloem entre els objectius i línies desenvolupar la normativa existent i publicar el reglament de la llei del soroll, cosa que no està abordada, el desenvolupar les mesures de vigilància i control més extenses, i una xarxa de mesuraments sistemàtics, cosa que no s'està fent, només de caràcter molt puntual i incomplet. I, per descomptat, atendre totes les recomanacions, la resta de recomanacions que també ha efectuat el Síndic de Greuges en el seu darrer informes, entre elles la declaració de zones acústiques satures i la intervenció subsidiària de la Conselleria quan els ajuntaments es manifesten clarament insuficients o que no complixen la normativa com tocaria.

Pel que fa a la contaminació atmosfèrica, pensem que s'ha de completar la xarxa de control i de mesura que encara continua sent molt incompleta, i destaquem que, sobretot, se complete o se centre més en aquelles àrees a on n'hi major incidència d'esta contaminació, per exemple, en tota l'àrea industrial taulellera de Castelló. Ahí plantegem, incloem una línia d'actuació consistent que la mateixa Conselleria faça inspeccions sense previ avís per mesurar les emissions atmosfèriques contaminants. Insistixc en això de "sense previ avís", perquè recalque que les actuals inspeccions que vénen fent-se per les OCA s'anuncien prèviament, amb la qual cosa se perd el nivell obvi de control en condicions habituals, que és el que demanaria la raó, la lògica i la mateixa llei.

També tenim unes esmenes referides a la qualitat de la gestió sostenible de l'aigua com a recurs valuós i escàs que és, i entre ells plantegem l'elaboració per diversos departaments, de l'Osce, deurien coordinar-se diverses conselleries i efectuar un pla per l'ús sostenible de l'aigua en el País Valencià que abrace tots els sectors i activitats, no únicament l'agrícola, tots els sectors, urbà, industrial i serveis, basant-se en l'estalvi i l'eficiència com a dos regles, com a dos objectius motors; l'inventari sistemàtic detallat de tots els recursos hídrics valencians, destacadament els subterranis, dels quals tenim una noció encara pobríssima i tremendament incompleta; l'establiment del cabal ecològic mínim per a tots els rius valencians, destacant el cas del Xúquer, que es trobaria amenaçat de mort si no es garantix aquest mínim, i açò ens pareix que és prioritari abans d'efectuar cap sostracció nova d'aigua, siga un transvasament o qualsevol altre ús, que si no es pot garantir el cabal ecològic seria condemnar este riu a una situació ecològica penosa; l'eradicació dels emissaris submarins --encara en tenim 21 emetent aigües mal depurades a la mar, contaminant--; la prohibició efectiva del bombeig d'aigües dolces a la mar provinent de zones humides litorals, cosa que deuria complir-se però no es fa per la insuficiència de la vigilància i control, imagine; mesures per potenciar l'ús agrícola de les aigües depurades, és a dir, quan diuen, per exemple, que per als camps de golf se gastarien aigües depurades --és que eixe aigües depurades també se poden gastar per a l'agricultura; una aigua depurada no necessàriament és una aigua que s'haja de perdre sinó que s'ha d'usar i es pot usar per a l'agricultura sempre que estiga adequadament depurada--; incrementar el nivell de depuració de les aigües residuals en general, i també més mesures per a evitar la contaminació per nitrats d'origen agrícola, un problema que abasta ja quasi tots els municipis, més de 130 municipis litorals.

També afegim l'elaboració de campanyes formatives i de conscienciació ciutadana, i especifiquem temes concrets, que no se mencionen, com és l'estalvi d'aigua, el seu ús eficient, el tema de les energies renovables, el tema de la recollida selectiva, i altres que també deurien. , ens pareix bé que ens hagen fet cas a una esmena que vam presentar l'any passat, que reclamàvem que no feren un ús publicitari en campanyes de televisió. Vostés han eliminat eixa però no substituïxen per campanyes pròpiament educatives i formatives en televisió, que faria falta. , bé, en televisió i en tots els mitjans de comunicació.

En relació amb els organismes modificats genèticament, novament no se diu ni una sola línia d'este tema. Ja sabem que les competències, part d'elles són de tipus estatal, però també n'hi han coses que es poden fer ací a nivell del País Valencià, com establir una moratòria per al cultiu dels transgènics al camp valencià, investigar els impactes ambientals, sanitaris i socioeconòmics d'estos productes --això també podria fer-se ací, una línia d'investigació d'estos efectes--, igual que oferir una informació detallada a la població sobre riscos per a la salut del medi ambient i, sobretot, els impactes socioeconòmics relacionats amb estos aliments transgènics.

I açò també hauria d'estar acompanyats de campanyes sobre la seguretat alimentària i la defensa i valoració dels productes ecològics i la promoció dels aliments sans i naturals, cosa que s'hauria de fer en combinació amb la Conselleria d'Agricultura, òbviament.

I també pensem que deurien d'abordar-se altres objectius de caràcter més general com, per exemple, actuacions mediambientals exemplificadores en dependre de la mateixa conselleria i altres administracions públiques, per exemple, en relació amb la instal·lació de plaques solars o d'altres elements d'estalvi, d'eficiència i de tractament de residus que, a més del valor que tindrien per elles mateixes tindrien un valor publicitari exemplificador que deuria de prendre's en primer lloc l'administració autonòmica valenciana. Açò s'ha fet, per exemple, en altres comunitats autònomes, està fent-se i resulta un model, un exemple a seguir ací que no ho estem fent.

Moltes gràcies.

El senyor president:

Gràcies, senyor Arnal.

Té la paraula el senyor Pérez Fenoll.

El senyor Pérez Fenoll:

Gràcies, senyor president.

Ací en este quart bloc n'hi ha un grup d'esmenes que plantegen la sensibilització ciutadana sobre problemes mediambientals i sobre l'estalvi de l'aigua. Estes problemàtiques plantejades estan relacionades amb l'educació ambiental, divulgació i sensibilització, formació i capacitació, i vénen arreplegades en la FP4, problemàtiques, 4, 5 i 6.

Sobre el tema de radiacions electromagnètiques, sobretot de les antenes de telefonia mòbil, dir-li que l'article 61 de la Llei 11/1998 general de telecomunicacions establix que la gestió del domini públic radioelèctric i les facultats per a la seua administració i control corresponen a l'Estat. L'article 76 establix que és competència, ahí posa del Ministeri de Foment, però ara del de Ciència i Tecnologia, la inspecció dels serveis i xarxes de telecomunicacions, de les seues condicions de prestació, etcètera. Estos aspectes han segut desenrotllats en la línia per Reial decret 1. 066/01, que aprova el reglament que establix condicions de protecció del domini públic radioelèctric, restriccions a les emissions radioelèctriques i mesures de protecció sanitària enfront de les emissions radioelèctriques.

Sobre el tema de reducció de la contaminació de l'aigua per nitrats, és un objectiu que es troba arreplegat des de fa anys entre els objectius bàsics d'esta conselleria. Sobre la seua esmena 3. 394, en estos dies podríem arribar a un acord d'una transaccional, incloure una nova línia, la 2. 1. 4, d'actuació conjunta amb la Conselleria d'Agricultura per al compliment del Decret 261/1996, sobre protecció de les aigües contra la contaminació produïda pels nitrats procedents de fonts agràries. Ahí també li propose que estos dies podem arribar a un acord, d'eixa esmena.

Demana un objectiu nou, com és l'aprovació del reglament de la Llei de contaminació acústica. Això no és un objectiu bàsic. L'objectiu és controlar la contaminació acústica. La proposta és una línia d'actuació, 121, desenrotllament de la normativa sobre contaminació acústica.

Sobre l'elaboració interdepartamental d'un pla de recursos i usos sostenibles de l'aigua a nivell urbà, industrial i agrícola, dir-li que la concessió de recursos i usos de l'aigua, aprofitaments, correspon al Ministeri de Medi Ambient a través dels organismes de conca. L'esmentat ministeri ja té realitzats nombrosos estudis per a este fi.

I sobre l'inventari de recurs hídrics, dir-li també que és el Ministeri de Medi Ambient qui té la responsabilitat en la planificació i gestió de les aigües continentals.

L'esmena 3. 383 parla d'afegir una nova problemàtica: superació per part de la Comunitat Valenciana dels límits d'emissió dels gasos causants de l'efecte hivernacle permesos als compromisos de Kyoto. En l'esmentat apartat ja s'especifica de forma general l'alteració de la qualitat del medi ambient atmosfèric. El protocol de Kyoto encara no ha entrat en vigor i els objectius europeus de limitació dels gasos d'efecte hivernacle s'estan gestionant a escala nacional i per mitjà de repartiments sectorials. És una afirmació incorrecta la que vosté fa, la relativa a la superació dels límits d'emissió a nivell autonòmic.

La lluita contra el canvi climàtic establirà una estratègia a escala internacional i no és el moment d'estudiar les conseqüències, sinó de posar tots els esforços a col·laborar amb els objectius compromesos en estos acords internacionals. Els compliments dels acords internacionals són una competència de l'administració central de l'Estat. És obligació de les comunitats autònomes la gestió i execució corresponent de les normes que emanen de l'administració central en la matèria.

I este bloc té unes altres esmenes que pretenen incloure unes línies que ja es troben integrades en línies ja existents com a temes més amplis que els que pretenen vostés afegir. Per tant, dir-li que anem a rebutjar-li este bloc d'esmenes, llevat de la 3. 394, que podríem arribar a una transaccional després.

Res més i moltes gràcies.

El senyor president:

Moltes gràcies, senyor Pérez Fenoll.

Anem a passar a votar este bloc d'esmenes si no n'hi ha cap observació.

El senyor Sanmartín Besalduch:

Demanar per separat, en el bloc quart, les esmenes 3. 436, 3. 478, 3. 479 i 3. 499.

El senyor president:

Anem a passar a votar en primer lloc el bloc d'esmenes a què el senyor Sanmartín s'ha referit: 3. 436, 78, 79 i 99. Vots a favor d'estes esmenes? 1. Abstencions? 5. En contra? 8.

Passarem a continuació a votar la resta d'esmenes d'este bloc. Vots a favor? 6. En contra? 8.

Hem discutit i votat totes les esmenes presentades per l'Entesa. Ara, com és habitual, i per consens també, com férem ahir, pararem cinc minuts.

(Se suspén la sessió a les 11 hores i 40 minuts)

(Es reprén la sessió a les 12 hores i 5 minuts)

El senyor president:

Senyories, anem a reprendre la Comissió d'Economia on estàvem, estudiant les esmenes presentades a la secció 14, territori i habitatge.

Hem estat estudiant en esta primera part del matí les esmenes presentades per l'Entesa. Ara mos queden dos blocs d'esmenes presentades pel Grup Socialista.

El primer bloc que anem a tractar són les esmenes compreses entre la 3. 577 i la 3. 667. Per a la seua defensa té la paraula el senyor Sanmartín.

El senyor Sanmartín Besalduch:

Gràcies, president.

Senyors diputats.

El primer bloc agafa el que són els programes d'ordenació de territori i urbanisme, vivenda i projectes urbans, i direcció i serveis generals.

En primer lloc, pel que fa referència a territori i urbanisme, 35 esmenes, per resumir molt, anem a centrar-les en el que és la definició d'un model de desenvolupament territorial davant la necessitat d'ordenar i donar coherència a les diverses ocupacions, siguen urbanístiques, agrícoles o industrials.

Miren, en primer lloc, el que no puc entendre, i com diu el mateix síndic de Greuges en el seu informe presentat a les Corts, adverteix ja que les actuacions realitzades fins ara per la Conselleria de Territori i Habitatge són obertament insuficients, observant-se --diu el síndic-- la no-aplicació dels instruments legals imprescindibles relatius a la planificació territorial de la Comunitat Valenciana.

Coincidisc plenament i pense que malgrat haver-se aprovat ja fa uns mesos el que va ser la Llei d'ordenació del territori vostés no han introduït, ni dins dels objectius bàsics ni dins de les principals línies d'actuació del programa, cap dels mecanismes establerts per l'ordenació i planificació del territori. Evidentment sense la consignació pressupostària.

Mire, jo el que els demano d'una vegada per totes és que desenvolupen en primer lloc el que és l'estratègia territorial de la Comunitat Valenciana prevista als articles 34 i 41 de la LOT, com a principal instrument d'ordenació del territori. Però, sobretot, iniciem i, si vol, conjuntament --jo no tinc cap problema-- un procés participatiu que assegure el màxim consens en el disseny d'aquesta eina de planificació.

Elaboren, també, el Pla d'acció territorial del litoral de la Comunitat Valenciana i, sobretot, consensue amb els municipis, associacions, sindicats. quines van a ser les directrius d'ocupació, ús i protecció de la franja costanera valenciana. I li recorde que aquesta és una promesa electoral del PP que ja la porta arrossegant fa més de quatre anys.

Li demane també que confeccione el Pla d'acció territorial de protecció de l'horta valenciana i el Pla d'acció territorial del sistema rural valencià definint i consensuant les zones a protegir, les mesures urbanístiques a prendre i, sobretot, els programes d'actuació pública necessaris per a afavorir el que són les activitats pròpies del lloc i, sobretot, la permanència dels habitants d'aquells llocs en els seus municipis.

Elaboren també el Pla territorial del paisatge i impulsen sense mes dilacions el que és l'Institut d'Estudis Territorials, com a òrgan d'anàlisi, diagnòstic i formulació de propostes i alternatives sobre polítiques territorials. I, per últim, creen el Fons d'equitat territorial amb la finalitat d'administrar els fons procedents de la gestió territorial i el finançament de programes i projectes per a la sostenibilitat i la qualitat de vida.

No entenc com vostés mateixa no han presentat esmenes al respecte.

Si passem als parcs naturals, les esmenes elaborades fan referència al que és la potenciació de les juntes rectores, la necessitat d'aprovar els plans reguladors d'ús i gestió pendents i, en definitiva, a aplicar de forma eficaç els instruments legals que vostés mateixa creen.

Jo li torne a recordar una cosa: La declaració de protecció --que és el que actualment fa la Conselleria de Territori i Habitatge-- no és suficient si no s'acompanya de mecanismes que asseguren el seu compliment o, com diu el propi Síndic de Greuges en el seu informe: "Se constatan muchas disfunciones relacionadas con la escasa aplicación de ciertas figuras de protección. "

Jo, per cert, m'agradaria soles fer una referènia molt breu --ja que estem parlant dels parcs naturals-- per a que vosté em donara la seua opinió: En el darrer esborrany que manegen sobre la futura Llei autonòmica del golf es preveu la possibilitat d'instal·lar camps de golf en espais naturals. Ho justifiquen dient que, d'aquesta manera, aquestes instal·lacions poden servir per a recuperar zones degradades; fins i tot arriben a dir que, per exemple, al cor mateix del Parc Natural de l'Albufera, el camp de golf del Saler dignifica --encara més-- aquell parc natural. Jo, el que li he de dir al respecte, és. que no s'aproven camps de golf en parcs naturals si prèviament no es contempla en el que és pla d'ordenació de recursos naturals i Prug. Però això és el que diu el senyor conseller. I és una trampa. ¿Per què? Perquè de qui depén l'aprovació dels Porns i dels Prug és per decret, decret del propi consell.

Assenyalar també que anomenen que, gràcies a aquests camps de golf, podem recuperar les àrees degradades en els parcs naturals. Evidentment, no puc estar d'acord, però per una raó molt senzilla: si realment vol recuperar àrees degradades, el que ha de fer és una cosa tan ximple, tan senzilla com restaurar primer el sòl, i després dur a terme una repoblació forestal, en consonància amb les espècies autòctones del lloc. I punt.

I si realment vol dinamitzar encara més aquests llocs, utilitze els mecanismes que té: Cree escoles-tallers vinculades a la conservació i regeneració del medi ambient; creen centres d'educació i interpretació mediambiental per a la difusió dels valors naturals; divulguen els seus valors ambientals i recreatius, a través de consells municipals; i en darrer lloc, potencien les juntes rectores dels parcs, com a autèntic motor de participació ciutadana.

En definitiva --i que quede clar-- demà ho debatrem millor al plenari. Si surt aquesta pregunta, que quede clar que aquest grup parlamentari no està en contra dels camps de golf, ni com a esport, ni com a instal·lació recreativa; del que estem en contra és de la utilització sectària que vostés estan fent dels camps de golf per aconseguir altres finalitats que, evidentment, ni estan destinades a dinamitzar aquests espais, ni molt menys a desenvolupar la personalitat del ciutadà, mitjançant aquesta pràctica. Pensem que l'objectiu final --vostés ho saben perfectament, malgrat que ho amaguen-- es més espuri, més especulador i més materialista del que assenyalen.

Si passem al programa 431. 20, de vivendes i projectes urbans. Doncs bé, el primer que l'he de dir --tinc aquí una fitxeta-- és que poca cosa anem a fer. Mire, es mantenen més o menys iguals les tres grans partides del programa: Una, com sempre, per a cobrir el dèficit d'explotació de l'Ivvsa. Respecte al pla de vivenda amb el Ministeri de Foment, queda --més o menys-- igual que l'altra vegada. I el Pla de vivenda de la Comunitat Valenciana, igual --més o menys-- entre els pressupostos 2004-2005.

Jo estava convençut de veres que s'hagueren incrementat aquestes partides, sobretot donada la problemàtica existent en l'accés a la vivenda i en la generació de sòl per a vivenda protegida. I per contra, ens trobem que les consignacions pressupostàries per a donar un salt qualitatiu al respecte, a penes incrementen unes quantitats insignificants.

En conseqüència, les esmenes que hem plantejat van dirigides essencialment al que és l'alliberament de sòl per a vivenda protegida, i a incrementar el parc de vivendes de lloguer, i especialment el lloguer social, mitjançant la fórmula de lloguer amb opció de compra, proposta que aquest grup parlamentari m'haurà d'aprovar per força, perquè aquest grup parlamentari ho va presentar aquí, en comissió, quan es va discutir el projecte de llei de vivenda, i me la van aprovar. En conseqüència, estic segur que m'aprovaran també aquesta esmena.

Seguint un poc en el tema de vivenda, insistir que les esmenes van dirigides. Ja que vostés no ho volen fer, jo els recorde que el juliol del 2003 el senyor conseller presentava un pla de xoc per a, entre altres coses, solucionar el problema de la vivenda. I ens donava com a solució destinar l'actual patrimoni públic de sòl per a vivenda protegida. Aquesta mesura, que la vam aprovar, pense que és insuficient, perquè l'esmentat pla de xoc solament fa referència al patrimoni públic municipal del sòl --ajuntaments-- oblidant-se, per tant, de sòls de titularitat pública de la resta d'administracions: Generalitat, ministeris, etcètera. i tal.

Respecte a destinar un percentatge de l'edificabilitat residencial per a vivendes protegides, jo li recorde que, en el pla de xoc, vostés deien que destinarien un percentatge del 25% de l'edificabilitat bruta per a vivenda protegida, i no s'han atrevit a concretar-ho, ni en la llei d'acompanyament de pressupostos de 2004 de l'any passat, ni en la d'enguany, ni en la proposició de llei que el Pspv va presentar sobre complementar i actualitzar l'actual Llei reguladora de l'activitat urbanística. En conseqüència, tornem a presentar les esmenes relatives a reservar obligatòriament, en totes les actuacions urbanitzadores, un mínim d'edificabilitat residencial per a vivenda protegida, amb les circumstàncies que vostés vulguen afegir: cost, interior de. tal. No necessàriament ha de ser el mateix percentatge; li done la raó al respecte. Ja no parle d'este 33%; si és necessari, el rebaixarem a un lloc i el pujarem a un altre, però aproven esta esmena, i aixina s'ho podrem debatre.

I per últim, els escassos resultats obtinguts en el que és el parc de vivendes de lloguer i la baixa proporció de lloguer social.

I acabe els dos minutets que em queden, respecte al programa 442. 20, direcció i serveis generals. Mire, aquí --evidentment-- les esmenes més importants van dirigides a una cosa tan essencial com és el dret a la informació. Mire, el dret a l'accés a la informació, que la Llei 38/95 estableix per a tots els ciutadans, és una cosa que hem d'acomplir. I l'Informe del Síndic de Greuges, en relació a l'accés a la informació ambiental, assenyala de forma tremendament nítida que "nos hemos vuelto a encontrar este año con casos, muchos casos, de solicitudes de información medioambiental que no son contestadas, o son contestadas con muchos retrasos y de forma incompleta. "

Evidentment, la opinió d'aquest grup parlamentari és molt clara: els obstacles que posa l'Administració per a impedir que els ciutadans accedeixen a la informació mediambiental són una prova que, sent conscients vostés que hi ha actuacions pernicioses que estan consentint actualment, intenten amagar-les a la població. Aquesta actitud jo pense que és il·legal, ja que contravé un dret dels ciutadans reconegut, no solament en la Constitució, sinó en la resta de lleis.

Gràcies.

El senyor president:

Moltes gràcies, senyor Sanmartín.

Té la paraula, en representació del Grup Popular, el senyor Modrego.

El senyor Modrego Caballero:

Luego, plantean determinados grupos de enmiendas. Pues bueno, son --ya digo-- concretar en detalle lo que, en líneas generales, en cuanto enfoque de problemática, objetivos y líneas de actuación, ya están incluidas en el presupuesto. Y ustedes particularizan, y yo no sé con qué criterio. Yo pienso que el criterio de la conselleria, en este sentido, es totalmente coherente con una valoración del interés medioambiental del conjunto de la comunidad, a la hora de priorizar todas las actuaciones, porque usted dice: "Bueno, pues vamos a ampliar una zona verde en Soneja, y otra en Montán. " Pues yo no entiendo cuál es el criterio territorial ambiental; yo no sé si es que el alcalde de estos municipios les ha llamado y les ha dicho: "Poned algo en el presupuesto. " Pero, realmente, yo pienso que no es un planteamiento serio, el plantear, por ejemplo, de la enmienda 3. 610 a la 3. 620, ampliar esas zonas verdes, el actuar en la zona de Pinedo, o en el Clot de la Mare de Déu --por cierto, que ya hay actuaciones de la conselleria, tanto municipales. y además, ahí se plantean actuaciones importantes, a cargo de desarrollos urbanísticos que ha planteado el municipio en la zona; por lo tanto, yo creo que es una zona perfectamente atendida-- o la Vall de Uixó y en Caudiel. ¿Y por qué no otras muchas actuaciones?

El senyor president:

Moltes gràcies, senyor Modrego.

Anem a passar a votar este bloc d'esmenes. Hi ha alguna observació?

Senyor Arnal.

El senyor Arnal i Ibáñez:

Volguera que estigueren en un bloc separat les següents: 3. 593, 3. 610 i 3. 655.

El senyor president:

Doncs, anem a votar, en primer lloc, estes tres esmenes: 3. 593, 3. 610 i 3. 655. Vots a favor d'estes esmenes? 6. Abstencions? 1. En contra? 8.

Votarem, a continuació, la resta d'esmenes d'este bloc. Vots a favor? 7. En contra? 8.

Passarem, a continuació, a debatre el següent bloc d'esmenes presentades pel Grup Socialista i que arrepleguen de la 3. 668 a la 3. 765.

Té la paraula el senyor Sanmartín per a la seua defensa.

El senyor Sanmartín Besalduch:

Gràcies, president.

Agrupem tres programes: conservació del medi, restauració i protecció dels recursos naturals i gestió dels residus.

Passem a les esmenes de restauració i protecció dels recursos naturals. Destacar aquelles que fan referència al que és la prevenció contra l'erosió de sòls forestals amb objecte de determinar el que és la seua extensió i gravetat. La conclusió a la que voldríem arribar és que per part de la Conselleria de Territori i Habitatge s'utilitza una metodologia equivocada --pensem--, criticada pels experts en la matèria, centrada més en la repoblació forestal que en la restauració de sòls que hauria de tenir una fase prèvia. No se li ha donat la prioritat que mereix en restaurar els sòls post incendi abans d'iniciar la repoblació. I no s'ha d'oblidar que la pèrdua de sòl, si no es fa a temps, és un procés ja irreversible.

Però, si a això li afegim la quasi inexistència de tractaments silvícoles, preventius, la situació és caòtica. L'exemple és la pròpia pàgina web de la conselleria. Senyor Modrego, això no ho dic jo, això ho diuen vostés. En la pàgina web de la conselleria diu textualment que: "La escasez de tractamientos y labores de mejora encaminadas a conseguir un adecuado estado selvícola es una constante en la casi totalidad de las comarcas valencianas". Això ho diuen vostés mateixos. Per tant, m'haurien d'aprovar aquestes esmenes per a intentar solucionar el que vostés posen tant clarament.

De fet, al respecte, també tenim el que són les pròpies inversions i el que estan enganyant vostés any rere any amb els pressupostos. Mire, si agafem, per exemple, les noves infrastructures de restauració hidrològico-forestal, vostés al pressupost de 2004 estimaven per al 2005 una inversió de 24 milions d'euros. Val! Hem anat enguany al pressupost de 2005 i en lloc de 24 milions d'euros apareixen 337. 000 euros. Si anem a les noves infrastructures per a prevenció d'incendis vostés deien al pressupost de 2004, feien una estimació d'inversió per al 2005 de 3. 300. 000 euros. Anem al del 2005 i únicament 2 milions d'euros. Però, el més fort! Adone's! Si anem al manteniment d'infrastructures de restauració hidrològic-forestal vostés deien que per al 2005 invertirien un 1,5 milions d'euros, si anem als pressuposts d'enguany ens trobem amb 6. 000 euros. Vull dir jo que no he calculat perquè la calculadora no pot calcular el decreixement, no té prou dígits per a fer-ho.

Per tant, hem de ser més seriosos a l'hora de confeccionar els pressupostos. Això és rigor o no és rigor. És a dir, que executen allò que posen o, si no, no ho posen. I, si no, doncs, reconeguen que estan enganyant de forma tremenda a la ciutadania.

Però és que més greu encara és si passem al tema de la gestió dels residus a la Comunitat Valenciana. Jo tenia ací, si la trobe, no sé, però, bo, és igual, una fitxa de les inversions. I, mire, si al 2004 van estipular per a noves infrastructures de residus sòlids urbans 2,5 milions d'euros, enguany ens hem quedat en 269. 000 euros, 269. 000. Si és per a manteniment d'infrastructures de residus sòlids urbans, d'1,5 milions d'euros de l'any passat s'ha baixat a 1 milió d'enguany.

Evidentment, amb aquestes quantitats, sobretot en allò de noves infrastructures per a residus, doncs, difícilment crearem el que és el fons ambiental per a la gestió de residus, sobretot perquè sap que encara està pendent la seua creació.

Jo voldria insistir en este tema perquè, mire, li introduisc tota una sèrie d'esmenes en els objectius bàsics ja que sí que reconeixerà este informe, este sí que porta el segell de la conselleria. A vore si no me les aproven, perquè ho he tret del que vostés han firmat. Jo no faig altra cosa que introduir, dins dels objectius bàsics del programa 442. 50, els objectius que vostés concreten en l'acord marc sobre el Pla de residus de la Comunitat Valenciana que van signar fa uns mesos. Faig una còpia literal. Ací està: Generalitat Valenciana, Conselleria de Territori i Habitatge. Acord marc o també m'he inventat aquest acord? Desenvolupar les previsions contingudes al Pla integral de residus de la Comunitat Valenciana, d'acord amb els criteris de minimització, valorització i seguretat, impulsar la millor tecnologia possible, ubicar les plantes de tractament i valorització en els llocs més adequats, sensibilitzar als ciutadans, etcètera, etcètera i tal. Faig una còpia integral.

Com vostés fan un programa, el que correspon als residus, el 442. , el que siga i tal. , i no posen els objectius que vostés mateixos han marcat ahí? Perquè, és que després vostés el titulen "objectius", el titulen igual "objectius". I, després, la majoria no apareixen. És a dir, una cosa és el que signen i l'altra és l'escassa voluntat política que tenen per a executar allò que signen, en tot, en tot. I tenim aquest exemple.

Per tant, li demano que creen d'una vegada per totes i desenvolupen reglamentàriament allò que preveu, que preveu tota una sèrie de legislació que va des de l'any 2000 i aprovada per vostés, creen el Fons ambiental per a la gestió dels residus, creen l'Entitat de residus de la Comunitat Valenciana com a eina bàsica, improrrogable per a desenvolupar les competències de la Generalitat Valenciana en la mateixa, creen el Centre de Tecnologies (inintel·ligible) de la Comunitat Valenciana. No solament li ho demane jo, no solament li ho demane jo, també li ho demana el propi Síndic de Greuges en el darrer informe, torne a insistir, corresponent al 2003. No val que em diguen que l'Entitat de residus no s'ha creat o no és necessària perquè sé el que em contestarà vosté: "No s'ha creat --em dirà-- perquè les seues funcions les està desenvolupant la Direcció general de qualitat ambiental". Jo, mire, li dic que les lleis estan per a complir-se. I, si no, doncs, no les haguérem fet. Políticament tan irresponsable és el que no legisla com el que legislant primer no ho aplica després. I aquest és el cas de l'actual Conselleria de Territori i Habitatge; de lleis en fan 40. 000, però únicament de cara a la galeria pública, perquè, després, al final de la correguda no existeix voluntat política ni disponibilitat pressupostària perquè els continguts d'aquesta normativa legislativa puguen tindre una aplicació pràctica. I li ho demostrat en això.

Jo pense que hem de ser valents i reconéixer d'una vegada per totes el fracàs actual en la política de residus a la Comunitat Valenciana. Jo li recorde que el Pla integral de residus de la Comunitat Valenciana establia un àmbit temporal d'execució de 5 anys, entre 1998 i 2002. Doncs, bé, han transcorregut ja dos anys des de la finalització d'aquest període i ens trobem que dels 18 plans zonals únicament s'han aprovat 5, i dos d'elles a penes fa dos mesos, i d'aquells 5 encara no s'han construït les instal·lacions previstes. I li recorde una cosa, que en el període de nou anys que vostés porten governant aquesta comunitat únicament s'han construït dos plantes de tractament noves, la de Xixona i la de Villena, i casualment en llocs on encara no existeix el pla zonal de residus aprovats.

En definitiva, pense que arrosseguem nou anys d'actuacions arbitràries, discriminatòries i tremendament irresponsables en la política de residus. Com li deia abans, siguen valents, accepten el fracàs en aquesta matèria i, en conseqüència, si és necessari, revisem el Pla integral de residus de la Comunitat Valenciana, amb objecte de què? D'avaluar el grau d'execució i, sobretot, avaluar també la ineficiència del model de gestió que vostés van proposar. Si no ho fan, les conseqüències jo pense que seran demolidores per als interessos dels ciutadans, ja que estos ciutadans voran com les taxes de fem, per al tractament del fem, es multiplicaran per vint ja que qualsevol nova planta de tractament perdrà els ajuts europeus si la qüestió no està resolta per al 2006, que és el període en el qual s'acaba, la qual cosa vol dir que ens queda únicament un any. I ojalá m'equivoque, però el que no han fet en nou anys difícilment ho faran en un. Per això, la gran quantitat d'esmenes destinades en aquest sentit.

I, per últim, en estos tres minuts que em queden voldria tractar el tema de la contaminació acústica. Hem presentat varies esmenes relatives a això, i, o bé la desenvolupen reglamentàriament o bé es fa una altra llei nova a la que en el seu dia --si mal no recorde--, va ser a desembre de 2002, la Llei 7/2002, de 3 de desembre, de contaminació acústica. O bé la desenvolupen reglamentàriament o bé en fan una altra. Mire, a les queixes tramitades pel síndic, relatives al medi ambient, s'afirma, s'afirma concretament --ara ho tenia aquí--. s'afirma concretament que "el mayor número de quejas versan de nuevo, como en años anteriores, sobre los problemas relacionados con la contaminación acústica". En este tema, diu el síndic, hem pogut comprovar de nou "como la administración autonómica es extraordinariamente reacia a adoptar cualquier medida de carácter subsidiario, cuando se detecta la inactividad de las corporaciones locales, con base a un malentendido respeto a la autonomía local". I conclou el síndic dient que "la administración autonómica se inhibe frente a tales comportamientos omisivos".

Mire, el que diu el Partit Socialista i aquest grup parlamentari, i ho van dir durant el debat de llei a les Corts Valencianes, ja va alertar de l'escassa eficàcia que podia esperar-se de l'aplicació d'aquesta llei, ja que deriva, ja que deriva a les corporacions locals tota la responsabilitat en aquesta matèria. La llei suposa, jo pense, que una aplicació perversa dels principis de subsidiarietat i respecte a l'autonomia municipal, ja que les actuacions que adjudica als ajuntaments no estan acompanyades d'una dotació suficient de mitjans tècnics i personals. I els alcaldes ho podrien dir perfectament. Els fem evident aquesta deficiència, la inhibició de l'administració autonòmica, denunciada, com he dit abans, pel propi síndic, revesteix encara una major gravetat en tant que denota la falta de voluntat política dels responsables de la Conselleria de Territori i Habitatge, per reduir realment els alts nivells de contaminació acústica que registren en moltes poblacions valencianes.

Moltes gràcies, president.

El senyor president:

Moltes gràcies, senyor Sanmartín.

Té la paraula el senyor Modrego.

El senyor Modrego Caballero:

El senyor president:

Moltes gràcies, senyor Modrego.

Anem a passar, per tant, a votar este bloc d'esmenes. Hi ha alguna observació, senyor Arnal?

El senyor Arnal i Ibáñez:

Sí, vull separar la 3. 704 i 3. 730 això en un bloc, i en un altre 3. 676, 3. 690, 3. 716, 3. 723, 3. 724, 3. 725, 3. 728, 3. 754 i 3. 759.

El senyor president:

Molt bé, senyor Arnal.

Anem a passar a votar estes esmenes en tres blocs diferenciats.

El primer bloc serà l'esmena 3. 704 i 3. 730. Vots a favor? 6. Abstencions? En contra? 9.

Segon bloc d'esmenes: 3. 676, 90, 3. 716, 23, 24, 25, 28, 54 i 59. Vots a favor? 6. Abstencions? 1. En contra? 8.

La resta d'esmenes del bloc que hem estat estudiant. Vots a favor? 7. En contra? 8.

Passem a continuació a debatre el bloc d'esmenes presentades pel Grup Popular, que van de la 3. 766 a la 3. 779.

El senyor Modrego Caballero:

El senyor president:

Senyories, guarden silenci, per favor.

El senyor Modrego Caballero:

El senyor president:

Moltes gràcies, senyor Modrego.

Algun grup vol. Senyor Arnal, té vosté la paraula.

El senyor Arnal i Ibáñez:

Jo entenc que unes quantes de les esmenes que presenten són errors o errades que han tingut i que hagen aprofitat per a rectificar-les, però m'haguera agradat escoltar els motius d'algunes.

Per exemple, que se transferixca allò que estava previst per al Centre de Biodiversitat Marina del Campello, m'agradaria saber si és perquè s'ha acabat o perquè s'ha decidit no construir-lo o què passa. Són coses que m'agradaria. Vosté ho haguera pogut deixar clar i mos haguérem quedat molt tranquils, però bé.

Després també la construcció de l'Escola Valenciana de Pesca no acabe d'entendre jo per què haja d'estar finançada per la Conselleria de Territori i Habitatge. I bé, unes inversions que eren inversions pròpies de la conselleria, no les subvencions a la Federació de Caça o de Pesca, resulta que se detrauen inversions que havien d'haver estat per a la millora de l'hàbitat de la fauna aquàtica per a fer una Escola Valenciana de Pesca que no sé la utilitat o la necessitat que té i, en tot cas, no veig la pertinença a esta conselleria.

I després també m'agradaria saber què ha passat amb l'estudi este, Genmedoc, sobre l'efecte de l'ozó sobre la vegetació mediterrània, que entenc que l'altra partida que vostés defensen també és important, certament, no vaig a dir jo que lleven res de conservació de material genètic de la flora valenciana, però què passa amb els mesuraments de l'ozó. També m'haguera agradat haver escoltat una justificació que ens haguera orientat d'alguna manera.

Igual que els diners que anaven destinats al Centre de Tecnologies Netes, que fa molta falta i que és un dèficit, que vagen a parar a recollida de flotants. Bé, farà falta la recollida de flotants, però també el Centre de Tecnologies Netes.

Aleshores, la veritat, jo crec que ja que han presentat estes esmenes. Hi han algunes que són clarament errades. Els fons europeus m'imagine que canviar-los de nom ha segut una errada, però altres mereixen una explicació, un aclariment, perquè no és una errada, ha segut un canvi que s'ha produït i que crec que mereix una explicació.

Gràcies.

El senyor president:

Moltes gràcies, senyor Arnal.

Anem a passar a votar les esmenes. Hi ha alguna observació? Senyor Arnal.

El senyor Arnal i Ibáñez:

Sí. Vullguera separar la 3. 766, 3. 771, 3. 772, 3. 776 i 3. 778.

El senyor president:

Bé. Sí, senyor Sanmartín?

El senyor Sanmartín Besalduch:

(El senyor diputat parla sense micròfon) . Un grup separat la 3. 766 i la 3. 776. La resta, juntes.

El senyor president:

Anem a votar, en primer lloc, l'esmena 3. 766. Vots a favor? 8. Abstencions? En contra? 7.

Anem a votar ara l'esmena 3. 776. Vots a favor? 8. Abstencions? En contra? 7.

Anem a votar el grup d'esmenes que va de la 3. 771, 72, 76 i 78. (Remors) 71, 72 i 78. Vots a favor? 8. En contra? 1. Abstencions? 6.

I anem a votar la resta d'esmenes del Grup Popular. Vots a favor? 8. En contra? Abstencions? 7.

Bé. Hem debatut totes les esmenes que corresponien a territori i habitatge. Ara anem a votar, en primer lloc, la secció 14 en el seu conjunt. Vots a favor de la secció 14, territori i habitatge? 8. En contra? 7.

Anem a votar l'Institut Valencià d'Habitatge, que no té cap d'esmena. Vots a favor? 8. Abstencions? 7.

Anem a votar Vaersa, que no té cap d'esmena. Vots a favor? 8. Abstencions? 7.

Senyories, hem acabat la secció 14, hem acabat la faena d'aquest matí. Esta vesprada a les quatre i mitja continuarem, en primer lloc, amb turisme, després benestar social i després la 17, la 19 i la 20.

Fins la vesprada, senyories.

(Se suspén la reunió a les 13 hores)

(Es reprén la reunió a les 16 hores i 36 minuts)

El senyor president:

Senyories, bona vesprada.

Si els pareix bé, si els pareix bé, anem a començar l'última vesprada que mos queda de debat d'esmenes als pressupostos, després de quasi quatre dies que duem. I anem a començar amb la secció número 15, que és la de Turisme.

Hi ha una agrupació de 20 esmenes, que són les presentades per l'Entesa, per a la qual té la senyora Pérez la paraula per a defensar-les. Quan ella considere oportú, pot començar.

La senyora Pérez i Martí:

Gràcies, senyor president.

Senyores diputades, senyors diputats, bona vesprada.

La Conselleria de Turisme, com tots vostés ja saben, és una conselleria de nova creació, i a la mateixa s'han presentant poquetes esmenes per allò de quedar-nos en espera de saber què és el que han de fer en aquest nou període.

El més important que nosaltres hem trobat és tota la planificació que l'Agència Valenciana de Turisme ha realitzat envers els pressupostos de 2005. I lògicament és a la mateixa Agència Valenciana de Turisme on hem presentat eixes quasi 20 esmenes, me sembla que en són unes 17.

Considerem que és imprescindible que en matèria turística el foment del valencià siga una base fonamental en estos moments, com la part més viva de la nostra identitat com a poble. Per tant, considerem que des de l'enunciat fins el que és l'adjudicació de campanyes propagandístiques, etcètera, hauria de mantenir-se el valencià com una de les principals llengües perquè ens coneguérem.

Els plans d'excel·lència turística, que a hores d'ara jo no conec, desconec totalment, però que me sembla que cada u dels partits polítics representats a la cambra té la seua idea del que significaria un pla d'estes característiques, envers el que pensem des d'Esquerra Unida té falta de dotació. Per tant, demanem per al mateix un increment de 500. 000 euros.

El pressupost de 2004 va sofrir un increment del 3,16%. No obstant això, el pressupost de 2005 solament ha tingut una apujada de l'1,44%, que unit a l'IPC de cada any, significa que hem tingut una davallada bastant considerable en el que signifiquen les inversions.

La pregunta que em faig és: que si estarà tot fet; que si és que hem de planificar de nou o si simplement no hi ha diners. I a mi me sembla que aquesta última situació és la més adequada.

Tot i saben que no hi ha diners, però sabent que el turisme és la font més important econòmicament al País Valencià, després de revisar el pressupost, hem considerat que algunes línies d'actuació s'havien de fer, que considerem molt importants, com promocionar les rutes dels castells valencians, una cosa que ens oblidem, però que ens marca una clara història als valencians i valencianes; i promocionar la ruta cultural del vi, que encara que parega una tontería, he de dir que no cal entrar en molta cosa, sinó en qualsevol canal informatiu de les rutes de qualsevol tipus, culturals, gastronòmiques i la resta, i que les rutes del vi apareixen.

Per tant, nosaltres gaudint d'una part important de marca de qualitat en el vi, hauríem de tindre en compte crear eixa ruta.

Però hem creat diverses línies noves. Per exemple, hem sol·licitat una dotació dirigida a les mancomunitats per a l'ajuda al desenvolupament turístic per mitjà de plans comarcals --i acabe--, 500. 000 euros; en empreses, idènticament igual, i totes dependents de turisme, 500. 000 euros més; donar suport als projectes alternatius de sol i platja, 200. 000 euros; suport als projectes de turisme cultural, 200. 000 euros; i fomentar la creació de cases rurals, 500. 000 euros.

Totes aquestes línies que he enunciat serien línies totalment noves, que no estan recollides al pressupost de la Conselleria de Turisme de la Generalitat Valenciana.

Gràcies, senyor president.

El senyor president:

Moltes gràcies, senyora Pérez. Gràcies pel seu esforç que ha hagut de fer per a resumir.

Té la paraula el senyor Martínez.

El senyor Martínez Rodríguez:

Moltes gràcies, senyor president.

Verá. Ustedes, de las tres enmiendas que presentan a los presupuestos de la Conselleria de Turismo, dos son para hacer dos museos: uno de cera en Albaida y otro de textil en Ontinyent. La creación de estas infraestructuras, siendo importantes, señora Pérez, no corresponde a esta conselleria, sino que, en todo caso, correspondería a la Conselleria de Cultura, Educación y Deporte.

Decir sí a sus enmiendas, señora Pérez, no mejora el presupuesto que el gobierno ha traído a estas Cortes, con lo cual le invito a retirarlas; y en caso contrario, le anuncio que nuestro grupo no les dará soporte.

Senyora Pérez, nosaltres entenem el valencià com una llengua importantíssima a l'hora de treballar en la nostra comunitat. I és per això que en totes les nostres oficines de turisme vosté trobarà sempre informació en valencià. A més, li he de dir que no només en valencià, també en castellà i també en les llengües dels països dels qui vénen habitualment turistes i visitants a la nostra comunitat. Vosté coneix perfectament esta qüestió.

Moltes gràcies.

El senyor president:

Moltes gràcies, senyor Martínez.

Després de. No sé. Vosté no les retira, veritat? Les passem a votació? (Remors i rialles) Anem a passar a votació este grup d'esmenes defensades per la senyora Pérez en nom de l'Entesa. Vots a favor? 7. Vots en contra? 8.

Passem, a continuació, a defensar les esmenes presentades pel Grup Socialista, i per a la tasca té la paraula el senyor Colomer.

El senyor Colomer i Sánchez:

Gràcies, senyor president.

Senyories, bona vesprada a tots i a totes.

Nosaltres hem presentat 98 esmenes al que és la Conselleria de Turisme, la conselleria de nova creació. Per tant, estem davant (so d'un mòbil) d'una nova conselleria. I també esmenes adreçades, que anem a defensar en este moment, a l'Agència Valenciana de Turisme, que, com va dir la consellera el dia que va presentar el pressupost, és una mena de brazo ejecutor de les polítiques de la Generalitat en matèria turística.

El dia que es va presentar el pressupost es va destacar, es va afirmar, d'una manera contundent la magnitud del mateix per a impulsar els reptes del turisme valencià i per a afrontar tot allò que necessita este sector per tal de ser competitiu.

Nosaltres, i d'esta manera he de començar el meu torn en la defensa de les nostres esmenes, ja vam anunciar que és impossible que puguem entrar en el detall i recrear-nos en tota la casuística de 98 esmenes. Per tant, faré una reflexió més àmplia i potser reparem en la concreció d'alguna de les esmenes per a nosaltres més emblemàtiques.

Però fent eixa valoració global, que crec que és el que interessa a esta comissió, dir que nosaltres entenem que el projecte de llei està clarament situat en una línia immobilista, és deutor d'una inèrcia a l'hora d'entendre quina és l'actuació oficial de la Generalitat per a activar el que nosaltres entenem han de ser canvis necessaris en un sector que, com cap altre, està sotmés a moltes eventualitats i a moltes contingències en el context internacional.

Per tant, és un pressupost que, d'entrada, hem de dir que és immobilista i que no sap interpretar adequadament tot el que al món ha canviat en este sector per tal que l'administració pública, en el marge de maniobra i d'intervenció que té en l'economia, puga ajudar, efectivament, que este sector capdavanter de la nostra economia productiva puga continuar gaudint d'un espai de protagonisme no únicament en el present, sinó també en el futur.

Fixen-se vostés que la consellera va anunciar un gran impuls en matèria de promoció turística per al 2005. Va parlar de tants milions que resulta escalofriant i em produeix vertigen reproduir la quantitat. Però d'entrada, el que ja saben, paral·lelament a aquell anunci grandiloqüent el dia que va presentar el projecte de llei, el municipalisme turístic valencià descobria dissortadament la notícia que en la fira turística, en la cita turística més important de l'any probablement per a moltes ciutats i pobles turístics, que és Fitur, resulta que l'Agència Valenciana de Turisme retalla la quantitat i participar en Fitur serà per als municipis serà més car que mai. Este és un lloc, per dir-ho d'aquesta manera, és un lloc comú, és un lloc compartit per tots els municipis, siguen del Psoe, o del PP, o de l'Entesa o de qui siga.

Per tant, el contrast entre el discurs oficial, discurs parlamentari, discurs de la consellera i la vida real és preocupant, com preocupant és sempre tot allò que signifique la proclamació que s'avance en infraestructures turístiques, i l'Agència Valenciana de Turisme ni tan sols és capaç de gestionar la reparació de rentapeus en les platges turístiques valencianes, dit per alcaldes del PP, per alcaldes del Psoe, del Bloc, de l'Entesa i de tot el ventall polític valencià.

Les nostres esmenes, per tant, una part molt considerable, el que van adreçades és a reorientar, a prioritzar, a introduir nous objectius, a armar, per dir-ho així, a orquestrar una alternativa pressupostària, des del punt de vista conceptual, dels canvis, d'una nova teoria del turisme, si no cent per cent distinta, perquè això també seria un plantejament dogmàtic per part nostra, però sí unes variacions imprescindibles per a situar-nos a l'alçada de reptes del segle XX i a l'hora també, des del punt de vista econòmic, una alternativa en els moviments i en els transvasaments econòmics corresponents i pertinents per tal d'alumbrar i donar vida a les partides que volem crear d'una manera innovadora.

Nosaltres posem l'èmfasi en tot allò que el govern entenem no ha sabut interpretar, no ha sabut valorar suficientment. Per tant, la importància de la diversificació, la importància en el reequilibri territorial de l'oferta. No oblidem el paper de cohesió social i territorial que pot jugar l'economia en el seu conjunt, però sobretot el turisme en particular. L'ordenació dels recursos i dels productes en base al territori. El territori ja per se és un actiu turístic de primera magnitud, extrem sobre el qual el Partit Popular des de que governa mai ha tingut cap sensibilitat especial, ni específica, sinó més aviat tot el contrari.

Nosaltres també dediquem bona part del discurs, i de les esmenes i de l'alternativa que suggerim a la formació de capital humà. Les relacions amb la universitat, per exemple, són un símptoma no exclusiu ni excloent, però sí que són un símptoma de la desfeta teòrica i del plantejament absolutament desnortat i poc il·lustrat que té el Govern Valencià a l'hora de plantejar la innovació en política turística.

No comptar amb la universitat, descapitalitzar d'una manera absolutament roïna totes les ajudes a la universitat, i la Fundació d'Alts Estudis Cabanilles és el paradigma del que són ja en el 2005 la miserable quantitat. Pensàvem l'any passat, i l'anterior i l'altre, que era impossible reduir més, minvar més aquesta quantitat, però enguany ens han tornar a sorprendre, desafortunadíssimament, situant únicament, consignant 17. 000 euros a les universitats valencianes perquè facen la seua pobríssima, entre cometes, aportació, no perquè no vulguen, o no sapiguen o no puguen, al que és l'economia productiva --diuen que fonamental--, com és el turisme en esta comunitat.

També la qualificació del producte del litoral. El producte del litoral no és únicament el litoral, el producte de sol i platja no és l'escenari d'operacions immobiliàries i punt. El turisme de sol de platja nosaltres el reivindiquem, perquè no reivindicar-lo és negar la nostra essència, el nostre patrimoni, la nostra geografia i la nostra realitat. I en això s'ha produït un debat manipulador d'una manera vil per part el govern valencià en massa ocasions. I, en eixe sentit, el que cal dir clarament és que sol i platja, vostés parlen d'una manera i nosaltres d'una altra. Però jo estic absolutament persuadit de què la preservació del sol i platja, el fer-lo sostenible, durable, cuidar-lo, en este moment significa qualificar-lo, reordenar-lo.

Jo, lluny del que mediàticament ha pogut sembrar o lluny del que vostés pretenen d'una manera obsessiva, crec que precisament els principals enemics del producte sol i platja, els que situen data de caducitat, com en els iogurts, si em permet d'expressió, al sol i platja, per una crisi de col·lapse imminent, són precisament aquells que el tracten com vostés. Per tant, clar que parlem de sol i platja, però des de la perspectiva de salvar i que siga perdurable el producte de sol i platja.

Millorar la xarxa de centres d'informació, que puguen obrir molts d'ells tot l'any, perquè això és desestacionalitzar. Quina imatge més penosa es crea quan parlem de desestacionalitzar i quan s'acaba l'estiu molts centres que depenen de la Generalitat tanquen la persiana i, bo, allí ja, efectivament, poden haver turistes, poden ser pobles amb atractius, amb recursos, amb una inquietud, amb una esperança de la societat civil per plantar cara en l'àmbit del turisme. I la pròpia estructura de la Generalitat deixa en orfandat eixes instal·lacions que, entenem, han de tindre un pols vital al llarg de tot l'any, quan siga possible.

Millorar el model d'anàlisi estadística, és una qüestió fonamental. Cal ser més rigorosos, cal ser més objectius i cal ser més científics i més independents. No hi ha res més patètic que vore a una consellera o a un conseller o a un responsable públic, al més alt nivell, discutir amb els empresaris del sector si tenen mig punt més d'afluència, de percentatge de turistes, de visitants, de pernoctacions. Jo crec que hem de sortir, per una qüestió de salut mental i per una qüestió de maduresa institucional i per una qüestió de regles del joc mínimament raonables, hem d'escapar .

El senyor president:

Senyories, guarden silenci.

El senyor Colomer i Sánchez:

--Gràcies, senyor president. -- . del que és un debat absolutament patètic, que és el que cada any es reprodueix entre les xifres que presenta la Generalitat i les que presenta el sector. Cal dotar-nos d'un mètode d'anàlisi estadístic, demoscòpic, però suficientment creïble, objectiu i científic com perquè no siga terreny de disputa, perquè és una disputa absolutament lamentable, jo crec que no ajuda a ningú, ni al govern ni al empresaris.

Hem presentat una esmena que no tindre temps de defensar sobre l'observatori de la qualitat turística, com un instrument bàsic per tal de saber on anem i si estem fent bé el deures de reciclatge en el sector. I una altra per a desplegar el títol IV, de la Llei 3/1998, de turisme de la Comunitat Valenciana, en relació al Pla d'espais turístics. Quan encara era el senyor Olivas responsable, no president el temps que va ser president del Consell, sinó responsable de la política turística, no hi havia conseller, però ell s'ocupava en qualitat de vicepresident, va anuncia la imminència d'este Pla d'espais turístics. Estic parlant ja d'uns quants anys. La llei és de 1998. La veritat és que no es pot regalar més temps a mirar cap un altre costat en un tema que és fonamental per entendre el principal actiu, com diem abans, que té el turisme, no avui, sinó, efectivament, avui i en el futur per davant, que esperem siga llarguíssim en la vitalitat del sector turístic, que és ni més ni menys que el territori. La Llei 3/1998, si té un títol il·lustrat, interessant, progressista, perquè no dir-lo, en el sentit que jo crec que podríem compartir tots, és el tractament que li dóna al títol IV al territori com a suport vital d'un turisme sostenible. I eixe és el títol precisament que està condemnat a l'ostracisme i a permanéixer encaixonat.

Bé, acabe dient que la novetat que teòricament podia il·lusionar-nos més a moltíssima gent, grups polítics que fa molts anys que parlem del turisme rural, de què cal diversificar, de l'alternativa territorial, etcètera, etcètera, la creació de la Direcció General de Turisme de l'Interior. Descobrim que si en un primer moment podia semblar una bona notícia, un fet de sensibilitat, una senyal interessant en eixa direcció, la veritat és que no deixa de ser un fet instrumental i amb enormes dificultats perquè li puga lluir el treball i les polítiques. Perquè la quantitat que li han consignat són 340. 000 euros, que és quasi el mateix que a la despesa de personal. Jo voldria, i acabe, senyor president, fer esta reflexió: Direcció General de Turisme d'Interior gastarà més en personal, que no dic jo no siga important, però que en profit, en el que és la repercussió exterior, en la materialització de les polítiques de progrés en eixe sentit.

Gràcies.

El senyor president:

Moltes gràcies, senyor Colomer.

Té la paraula el senyor Martínez.

El senyor Martínez Rodríguez:

Moltes gràcies, senyor president.

Senyores y senyors diputats bona vesprada.

Senyor Colomer, bona vesprada. Le anticipo que no vamos a aceptar ninguna de las 64 enmiendas que ustedes plantean a los presupuestos presentados por el gobierno valenciano para el año 2005 a la Agencia Valenciana de Turismo, ni tampoco las 34 que efectúan a la Conselleria de Turismo. Pero no crea usted que es por negación o por política de rodillo. Simplemente es porque nuestro grupo parlamentario, que da soporte a la labor del gobierno, considera que los presupuestos planteados por el gobierno a esta Cámara en materia de turismo para el año 2005 están ajustados a las necesidades y retos que el sector tiene planteados para el período citado.

El senyor president:

Senyories, guarden silenci.

El senyor Martínez Rodríguez:

El senyor president:

Senyories, per favor.

El senyor Martínez Rodríguez:

. pida usted una casa rural, por ejemplo en la comarca de Els Ports, inténtelo. Y si desea pasar allí el fin de año, quizás, a estas alturas de mes, faltan todavía 17 días para la celebración, quizá no encuentre ninguna. Y tampoco, quizá, ninguna plaza hotelera. ¿Esto qué significa? Es claro, significa que somos un destino atractivo para viajeros y visitantes. Y esto es en parte gracias a las políticas de gobiernos del Partido Popular que han ido poniendo en marcha.

Uno tiene la duda de pensar acaso si es que ustedes querrían solo un modelo de turismo para una clase de turistas determinada. Quiero creer que no, que no consideran el turismo como un artículo de lujo sino como una necesidad social de las personas. Y desde esta tarea no harán ninguna exclusión. Nos plantean inversiones concretas en lugares concretos. Y parecen olvidar que ustedes tuvieron la responsabilidad de gobernar esta comunidad durante mucho tiempo. Y vaya por donde estas inversiones se les olvidaron de presupuestar. Ahora pretenden que nosotros las contemplemos, al tiempo que ustedes nos afean continuamente la conducta con el tema de la deuda y nos llaman manirrotos. Ya sé que usted no, que usted es una persona educada y que sabe gestionar y que ha gestionado, porque ha sido alcalde de su pueblo durante tiempo, y eso acerca al ciudadano y platifica en la realidad.

El senyor president:

Moltes gràcies, senyor Martínez.

Vosté, senyor Colomer, de bondat com està?

El senyor Colomer i Sánchez:

De bondat no ho sé, això ho han de dir els altres, però encantat de debatre amb l'amic Ricardo. Però no m'ha convençut.

El senyor president:

Anem a passar a votar este bloc d'esmenes que tant el senyor Colomer com el senyor Martínez han intentant deixar damunt de la taula les seues posicions. Vots a favor d'este grup d'esmenes? 7. Vots en contra? 8. Abstencions?

Anem a passar a votar, després d'haver-les estudiat, la secció 15, en el seu conjunt, que és Turisme. Vots a favor de la secció 15? 8. Vots en contra? 7.

Anem a passar a votar l'Agència Valenciana de Turisme que, com tots saben, té esmenes. Vots a favor de l'Agència? 8. Vots en contra? 7.

Els senyors diputats que vagen canviant-se els papers, si ho estimen convenient, perquè anem a entrar en la secció 16, que és Benestar social.

Hem estudiat la secció 15, que era Turisme. Anem a entrar en la secció 16, que és Benestar Social. Els diferents grups tenen les agrupacions d'esmenes que s'han presentat, i, en base a eixa relació d'esmenes, anem a debatre-les i a treballar amb elles.

En primer lloc, anem a debatre un grup d'esmenes presentades per l'Entesa, que comencen en la 3. 817 i totes les relacionades a continuació. Per a la seua defensa té la paraula el senyor Cardona.

El senyor Cardona i Pla:

Gràcies, senyor president.

Bé, són unes esmenes que fan referència a família, menor i adopcions, a direcció i serveis generals i integració social del discapacitat.

En primer lloc, voldria fer referència a dos esmenes perquè vull que quede una constància explícita de la seua presentació, de la seua importància, que és la 3. 852 i 3. 853, que es refereixen a les indemnitzacions de les persones que van patir presó en el franquisme i que no han rebut cap compensació econòmica. Nosaltres, ahí establim 3 milions d'euros per a començar a fer estes indemnitzacions.

Sabem que hi ha un llistat aprovat d'un cens de persones que van a rebre determinades indemnitzacions, però, per una banda, no està encara aprovat el cens definitiu i, per una altra banda, no consta ni una sola quantitat en els pressupostos que estiga destinada a esta compensació.

Per tant, nosaltres considerem que és important que es consideraren aquestes esmenes com la manera de tindre diners disponibles per a compensar a estes persones.

Per una altra banda, voldria fer referència a tot el que es refereix a família, menor i adopcions. Nosaltres considerem que el model de família al que se li dóna resposta en aquest pressupost, inclús una resposta molt parcial, és el model de família que no admet, que no s'adreça a cap model de família no format per pare, mare i xiquets. Nosaltres considerem que hi ha famílies monoparentals, que hi ha famílies en situació precària, que hi ha famílies formades per persones extremadament joves i que tenen una circumstància concreta, individual, que hi ha famílies nombroses que tampoc tenen cap tipus d'ajuda en estos pressupostos. Nosaltres establim directament una sèrie d'ajudes per a famílies monoparentals que estaven presents en els pressuposts que presentava el Partit Popular fa tres anys, però que fa dos anys van desaparéixer i nosaltres no entenem per què. De la mateixa manera, nosaltres destinem 500. 000 euros a les famílies en situació precària per circumstàncies especials, bé perquè siguen joves, bé perquè siguen nombroses, etcètera.

Al mateix temps, nosaltres considerem que hi ha una marginació de determinats models familiars i no hi ha un reconeixement legal de determinats models familiars. Ens referim, sobretot, als models de famílies formades per dos persones del mateix sexe, matrimonis gais, i les parelles de fet, siguen gais o no siguen gais, de vegades tampoc tenen cap tipus de reconeixement per part de l'Administració. Nosaltres considerem que el reconeixement legal d'estos models de família seria un motiu d'enriquiment i de cap manera un motiu d'empobriment. Nosaltres considerem que caldria fer eixe reconeixement, al mateix temps que tenim esmenes, per exemple, que fan referència al suport a les associacions de gais, lesbianes, transsexuals, perquè pensem que contribuixen a la normalització i a l'eliminació de discriminacions que són molt reals en esta nostra societat.

Per una altra part, els Seafi, els Serveis especialitzats d'atenció a la família i la infància, nosaltres pensem que no es tracta només de finançar les entitats que oferisquen eixos serveis, sinó que nosaltres considerem que estos serveis haurien de ser planificats, creats i mantesos per la pròpia Administració, i que quan es tracta de finançar a unes altres entitats hauria de deixar ben clar que eixes entitats han de ser sense ànim de lucre. Considerem que és bastant contradictori que l'Administració es dedique a finançar uns serveis en teoria socials, que estiguen fets per institucions amb ànim de lucre, perquè això és entrar la mercantilització d'una manera extrema en totes les activitats en els que no hauria d'entrar.

Bé, considerem que les mesures d'inserció social, les PER, que s'han retallat de manera terrible per part del Partit Popular, que en este moment només estan en 2,3 milions d'euros, nosaltres, almenys, les augmentem en 5 milions i mig d'euros i considerem que inclús així encara no estaria del tot clar poder acudir a totes les necessitats que estan apareixent als municipis que no poden arribar realment a atendre-les.

Pel que fa a Direcció i serveis generals. Hi ha una sèrie d'esmenes que fan referència a la formació de persones adultes, el motiu de què figuren en este servei és que la Llei de formació de persones adultes considera que no és només una dependència de la Conselleria d'Educació, sinó que depén també de la conselleria que tinga competències en aspectes d'ocupació i també depén de la conselleria que tinga competències en matèria de benestar social. Hi ha uns programes formatius explícitament determinats per la Conselleria de Benestar Social. I està el tema de la comissió interdepartamental que seria l'encarregada d'impulsar la formació de persones adultes. En eixa comissió ha d'estar present la Conselleria de Benestar Social i ha d'aportar també uns determinats recursos per a garantir que la formació de persones adultes es done amb garanties suficients.

De la mateixa manera, nosaltres presentem unes quantes esmenes per a garantir la qualitat dels serveis socials, augmentar els equips de control i inspecció i, a més, tenim en compte les beques de postgraduats; la formació en serveis socials la considerem bàsica i fonamental com vorem després en algun altre apartat.

Finalment, també hi ha una referència al programa d'integració social de discapacitats. Bé, hi ha una part que fa referència a la necessitat de l'existència d'una xarxa pública de centres, una xarxa de residències assistides, una xarxa que atenga als serveis de malalts mentals, per tant, atenga al respir familiar, el respir es bàsic per a estes famílies que estan continuadament atenent a una persona amb una greu discapacitat física, psíquica, o una persona que està atenent a una persona amb una malaltia mental, el respir simplement significa que durant alguns dies al cap del mes podria disposar de temps per a ella assoles. Considerem que en este cas moltes vegades els familiars, i moltes vegades les dones que són les que atenen a estes persones, mereixerien tindre este tipus de serveis que els donaria una miqueta de descans i de possibilitat de gaudir de la seua vida.

En l'aspecte de construcció. Nosaltres fiquem recursos a la construcció de residències, a la construcció de centres de dia, a ajudes a projectes d'inversió, a la residència multiusos i discapacitats d'Alacant, als malalts mentals d'Oriola, etcètera, etcètera. Ho considerem important.

També és important el tema de les barreres arquitectòniques. La Conselleria de Benestar Social hauria de ser aquella que coordinara tota la tasca d'eliminació de barreres arquitectòniques en totes les altres conselleries. És fonamental eixe aspecte.

Finalment, vull ressaltar unes quantes esmenes que fan referència a la independència de les persones amb discapacitat. A vore, nosaltres considerem que les persones que no tenen un altra possibilitat evidentment han d'estar en algun lloc on puguen ser ateses bé. Però, hi ha persones, inclús amb discapacitats físiques greus, que tenen completament la possibilitat de dirigir la seua vida, sempre que tinguen un assistent personal o sempre que tinguen uns recursos econòmics per a organitzar la seua vida independent.

Nosaltres, ací fiquem recursos per a experimentar el programa de pagament directe a les persones que puguen organitzar la seua vida independentment. Igual com també tenim uns diners per a experimentar el programa d'assistent personal, és a dir, a unes persones se'ls dóna uns diners perquè aquelles contracten una persona que siga l'ajuda per a poder ser independents. De la mateixa manera, fiquem uns diners per a estudiar la implantació del vot accessible per a les persones cegues perquè considerem que és important que totes les persones tinguen accés a eixa possibilitat democràtica de participar en política sense intermediaris.

Considerem que són unes esmenes importants que suposarien un gran avanç a l'hora d'interpretar l'atenció a les persones amb discapacitat al nostre país.

Gràcies.

El senyor president:

Moltes gràcies, senyor Cardona.

Té la paraula la senyora Suanzes.

La senyora Suanzes Fernández:

El senyor president:

Moltes gràcies, senyora Suanzes.

Serà tan amable de dir-me el número d'esmena que ha acceptat? (Remors. Pausa) 3. 854?

Anem a passar en primer lloc l'esmena 3. 854, que ha sigut acceptada pel Partit Popular. Vots a favor? 15.

Passem a votar la resta de les esmenes. Vots a favor? 7. En contra? 8.

Passem, per tant, a debatre el segon bloc d'esmenes presentades per l'Entesa, que comença amb la 3. 894 i les següents relacionades. Té la paraula el senyor Cardona.

El senyor Cardona i Pla:

Jo ja sóc conscient que el pressupost de Benestar Social és excessivament reduït. De fet, nosaltres el considerem, bé, escassíssim per a cobrir les moltíssimes necessitats que hi ha. Però també nosaltres al que no volem renunciar és, quan fem les esmenes, a dir quines serien les nostres prioritats i indicar quines són les carències que n'hi han de manera dramàtica en estos pressupostos. Tant de bo foren més grans i poguérem nosaltres fer modificacions d'unes altres partides o poguérem afegir ingressos, que probablement és el que fa falta en este cas concret. Però, clar, com la Generalitat té tants pocs diners, se veu obligada a fer uns pressupostos realment molt, molt limitats.

Per exemple, en la integració. Anem a parlar de la integració de la immigració i dels serveis socials.

En la integració de la immigració, a part d'un pressupost escassíssim, no n'hi ha ni un sol euro dedicat a les mesures que puguen vindre en el Pla valencià de la immigració. Quin pla es pot posar en marxa sense tindre ni un sol euro per a aplicar-se? Ningun. Doncs, nosaltres hem de posar un milió d'euros, almenys un milió d'euros, almenys, que sabem que és molt poc per a activitats d'integració de la immigració, però s'ha de ficar pressupost per als plans que, per una altra part, se presenten per la Generalitat mateixa.

De la mateixa manera que nosaltres posem 300. 000 euros per a programes i activitats que facen les diverses entitats sobre els aspectes.

El senyor president:

Guarden silenci, senyories.

El senyor Cardona i Pla:

. d'integració de la immigració.

Nosaltres trobem escassíssims els pressupostos que vostés ens presenten. Tot el programa complet, tot este programa, té 3,7 milions d'euros, és a dir, uns 500. no arriba a 600 milions de pessetes. Això és molt poqueta cosa per a tota una intervenció sobre la immigració, que per una altra part diuen que és un problema greu. Doncs, aixina estem, en eixes quantitats.

Nosaltres, a més, mos trobem que quan vostés fan el repartiment dels recursos estan repartint-los a associacions concretes, ho fan nominatiu, i totes les altres associacions, què passa amb elles? Per tant, nosaltres el que hem fet sistemàticament és llevar les concessions nominatives, passar-les a convocatòries genèriques, convocatòries per ordre de convocatòria, i a més, totes les hem augmentat. A les organitzacions socials de suport, vostés, 112. 000 euros; nosaltres li augmentem 130. 000 euros més, més del cent per cent. I suprimim de nominativa a genèrica i a convocatòria. Suport a les associacions d'immigrants, d'uns 260. 000 euros aproximadament que vostés repartixen nominalment, nosaltres afegim 250. 000 euros, és a dir, el cent per cent més, i a més, la fem genèrica. Tot això tant en l'ajuda al funcionament com les ajudes a les inversions, dupliquem les quantitats i les passem totes a genèriques, perquè puguen ser concedides d'una manera objectiva i a totes les associacions que ho necessiten.

En una altra part, en serveis socials nosaltres fem referència a la qualitat i a la formació, que per a nosaltres són coses que van especialment juntes. I la qualitat, vosté comenta que n'hi ha un pla de qualitat, però és un pla de qualitat que no abasta la garantia dels serveis als usuaris, és un pla de qualitat que es basa en unes inspeccions en una quantitat d'inspectors especialment reduïdes i escasses. Nosaltres considerem, i aquí ho repetim, que aquí deuria existir un equip d'inspecció molt més complet i en forma per a poder revisar clarament tots els serveis; evidentment, tant els serveis públics com els privats. Haurien d'investigar-los i inspeccionar-los. Per què? Perquè la conselleria té l'obligació de garantir que els drets de les persones ateses no se veuen afectats.

Però encara aixina nosaltres considerem que l'important per a una administració és potenciar la xarxa pública d'atenció. Nosaltres volem, i aixina diem en diverses esmenes, que la inversió pròpia augmente, que es recolzen les xarxes d'atenció de la conselleria i els ajuntaments, que n'hi haja una dotació de personal raonable i, a més, que n'hi haja una participació de les persones usuàries també raonable.

Nosaltres considerem la intervenció de les institucions sense finalitat lucrativa com una cosa subsidiària, i evidentment, nosaltres considerem que la intervenció de les institucions amb finalitat lucrativa, és a dir, amb ganes de guanyar diners, deuria estar fora de la prestació als serveis socials.

Nosaltres, en eixa inversió, hem destinat recursos a la construcció, reforma i equipament de residències de la tercera edat, a projectes d'inversió de corporacions locals, a més centres de dia. I a més, hem ficat tot un llistat de centres que nosaltres considerem necessaris, els Ceam de Sant Mateu, d'Oropesa, de Vilafamés, els centres de dia de Petrer, de l'Alcora, d'Albocàsser, residència de la tercera edat. I a més, hem posat recursos, que evidentment hem tret d'algun lloc, ja li diré jo d'on: de l'abonament residència de la tercera edat. Per què? Perquè l'abonament residència no produïx de cap manera unes infraestructures utilitzables en els anys següents, són diners que se'n van sense deixar una atenció a les generacions futures dels pròxims usuaris. Nosaltres considerem que eixa via en què ha entrat la conselleria de finançament de l'assistència a la tercera edat és, per una part, insostenible, i per una altra part, no és de drets universals, se queda gent sense poder entrar en eixa prestació, i gent que necessita estar en una residència no té el recurs ni té l'abonament. Per què? Perquè no se'l considera un dret universalitzable.

Per tant, nosaltres plantegem que l'atenció ha de ser molt diferent i ha de basar-se en infraestructures construïdes per la conselleria mateixa i pels ajuntaments.

Gràcies.

El senyor president:

Moltes gràcies, senyor Cardona.

Té la paraula la senyora Suanzes.

La senyora Suanzes Fernández:

El senyor president:

Moltes gràcies, senyora Suanzes.

Anem, doncs, a passar a votar el grup d'esmenes, que han segut debatudes. Vots a favor? 7. Vots en contra? 8.

Anem a continuació a debatre l'últim grup d'esmenes, presentat per l'Entesa, tenint en compte que d'eixa agrupació que tenen vostés en la mà se retira l'esmena 3. 963, 3. 986, 3. 988 i 3. 989, totes elles del programa de promoció de la dona, si no recorde mal.

Doncs, té la paraula el senyor Cardona per a la defensa de les esmenes.

El senyor Cardona i Pla:

Gràcies, senyor president.

Evidentment, les que nosaltres demanem, l'administració no té previst fer-les, per això les demanen, perquè consideren que són necessàries i no entren dins de la planificació.

Bé, en el tema de la promoció de la dona, n'hi ha dos esmenes molt bàsiques. Una, la que considera que deurien destinar-se a polítiques, per a obtindre la igualtat entre hòmens i dones, el 5% del producte interior brut.

Bé, sabem que és una quantitat molt gran. Si el producte interior brut són 70. 000 milions d'euros, el 5% del producte interior brut són 3. 500 milions d'euros. Però nosaltres considerem que la problemàtica, que la desigualtat entre homes i dones abraça molts d'espais i molts d'aspectes de la vida quotidiana.

Per tant, no és una qüestió que vaja destinada només a la Direcció General de la Dona, sinó que nosaltres considerem que totes les polítiques transversals, les polítiques d'actuació, des de laborals, sanitàries, educatives, totes deurien comportar una grandíssima inversió i una intenció d'aconseguir la igualtat. Per això, no considerem que el conjunt de polítiques que pogueren destinar-se a la igualtat poguera gaudir d'esta quantitat de recursos.

Per una altra part, nosaltres considerem que l'àmbit, la categoria administrativa de la promoció de la dona deuria tindre caràcter de conselleria. Pensem que és rellevant i important, com hem expressat estes polítiques d'igualtat que deurien disposar de tants de recursos, també considerem que hui en dia, per a aconseguir avanços significatius caldria que la Conselleria de la Dona fóra una realitat.

Per a aconseguir la major promoció, en principi és bàsic l'aspecte de no-discriminació. Nosaltres hem presentat esmenes sobre la necessitat de l'estudi sobre el compliment de clàusules antidiscriminatòries dels convenis, sobre campanyes que es basen en valors de solidaritat i d'igualtat entre hòmens i dones, hem presentat esmenes que fan referència, per exemple, que caldria més presència de les dones valencianes, de les dones del món cultural valencià als mateixos llibres de text. Els llibres de text, una vegada analitzats, han donat com a resultat una visió bastant sexista de la realitat; i nosaltres hem destinat també una quantitat de diners a algunes aspectes que ens semblen fonamentals: la formació ocupacional, programes relacionats amb els fins de la Direcció General de la Dona, que els hem augmentat. O també una quantitat de diners per a posar en marxa la llei integral de gènere, 1,3 milions d'euros hi hem col·locat, que ens pareix que seria fonamental tindre-ho en compte.

Per una altra part, nosaltres no estem d'acord que les guarderies i escoles infantils apareguen en esta Conselleria. Igual com considerem que la formació de persones adultes la llei diu que sí que entra, sí que és un aspecte que Benestar Social devia atendre, el ficar aquí guarderies i escoles infantils dóna la sensació que la conciliació de la vida familiar i laboral només afecta les dones, que els homes poden considerar-se fora de tindre de conciliar eixa vida laboral i familiar. I nosaltres considerem que les guarderies i escoles infantils s'han de donar en educació.

Hem proposat uns augments substancials a l'hora de l'educació infantil en educació i el Partit Popular va dir que no. És a dir, això és una cosa que tenim també molt clara: que quan proposem un augment diuen que no, encara que sí que fiquen una xicoteta quantitat per a vore si diuen que es gasten bé els recursos per a la promoció de la dona.

Bé, per tant, nosaltres considerem que el que s'hauria d'augmentar és l'atenció a les dones en situació de risc, ahí nosaltres fem una línia concreta a on posem 150. 000 euros, quan no n'hi havia res, i també equipament per a l'habitatge de dones en situació de risc, i em pareix fonamental i allí em posat 200. 000. , de 28. 000 euros, li hem afegit 200. 000 euros més, que ens pareix fonamental.

Un altre aspecte que tractem en el tema de la promoció de la dona és la violència de gènere. Nosaltres fiquem línies d'atenció, de suport sanitari psicològic, programes terapèutics per als fills i les filles, posem formació de professionals en els aspectes de violència de gènere, aspectes que nosaltres considerem importants com seria promulgar una llei valenciana de la violència de gènere o una atenció a la prevenció i la sensibilització.

Utilitzem recursos que, evidentment, detraem d'uns altres llocs, clarament, però és que nosaltres considerem que l'aspecte de promoció de la dona està especialment descuidat per esta Conselleria.

En este apartat d'esmenes, volia també comentar les que fan referència a l'Ivadis, i la primera esmena que voldria ressaltar és la que diu que caldria planificar un sistema d'atenció a les persones amb discapacitat que abrace els conjunts de serveis i programes a oferir.

Hui en dia, l'Ivadis s'ha transformat en una cosa residual que simplement ha acollit els centres que no formaven part del Convaser, però no n'hi ha una planificació de creiximent de l'Ivadis. Si n'hi ha un residència de l'Ivadis ací, en València, després no n'hi ha una possibilitat d'ampliar residències, per exemple, en Castelló, per exemple, en Alacant, sinó que simplement se queden amb els centres ja existents.

Trobem a faltar una planificació i el creiximent de l'Ivadis, que l'Ivadis realment atenga les persones amb discapacitat, a totes, i no com ara, que s'està creant una altra xarxa pública independent de l'Ivadis: per a què ens serveix l'Ivadis aixina? Si vosté consideren que no és útil, eliminen-lo; si consideren que és útil, els centres que atenen persones discapacitades, després de la seua etapa escolar, deurien dependre totes de l'Ivadis.

Insistim en la construcció de centres, en la reforma de centres, en l'adequació i reparació del maquinària i en les barreres arquitectòniques. Nosaltres, senyora diputada, hem anat als serveis territorials d'Alacant de l'Ivadis i ens hem trobat que per a entrar allí primer cal passar set o huit escales abans d'arribar a l'ascensor: això no és eliminació de barreres arquitectòniques, i això existix en un edifici de l'Ivadis, que se suposa que deu estar totalment adaptat.

De la mateixa manera, faria falta construcció de centres. Com li he dit, no n'hi en cap altre, a soles se considera els que ja estan i quan va ser el Convaser, però és que els centres acabats de construir tenen greus carències. Recordem el de Rocafort, recordem el de Xest, que estan acabats d'inaugurar i tenen problemes gravíssims d'infraestructures: finestres trencades, banys que se'ls cauen tots els taulells, etcètera, etcètera. Per tant, nosaltres considerem que en l'Ivadis n'hi ha una necessitat d'actuar de manera més concreta.

I igual com en l'Ivaj, nosaltres considerem que no es fa una política concreta. Nosaltres insistim en alguns aspectes que tenen a vore amb l'estudi de la problemàtica de la joventut rural, amb els aspectes laborals. Nosaltres considerem que la contractació d'ITT per part de l'administració deuria estar especialment limitada i que deurien estudiar quin efecte podria tindre una llei de 35 hores en l'ocupació juvenil, a part de demanar un augment de les subvencions al Consell de la Joventut i un augment en la construcció de determinats albergs o, per exemple, una línia que vostés sí que consideren, el suport al lloguer juvenil, que la consideren amb 990. 000 euros, nosaltres considerem que caldria augmentar-la fins al milió i mig, per a garantir que la majoria de jóvens pogueren realment accedir a llogar una vivenda d'una manera que els fóra accessible.

El senyor president:

Gràcies, senyor Cardona.

Té la paraula la senyora Suanzes.

La senyora Suanzes Fernández:

El senyor president:

Moltes gràcies, senyora Suanzes, que l'he vist jo eixir un poc enfadada.

La senyora Suanzes Fernández:

El senyor president:

Anem a passar a votar este grup d'esmenes. Hi ha alguna puntualització a fer?

Senyora Catalá.

La senyora Catalá Pérez:

El senyor president:

Anem a votar la 3. 972 i la 3. 976. Vots a favor d'estes dos esmenes? 1. Abstencions? .

La senyora Catalá Pérez:

El senyor president:

Anem a votar la resta de les esmenes d'este grup. Vots a favor? 7. En contra? 8.

Hem acabat les esmenes presentades per l'Entesa i anem a entrar a debatre el primer bloc d'esmenes presentades pel Grup Socialista, que arrepleguen de la 3. 992 a la 4. 092. Per a la defensa d'estes esmenes té la paraula la senyora Catalá.

La senyora Catalá Pérez:

Por lo tanto, nuestras enmiendas tiene el denominador común de nombrar las cosas por su nombre y, por ello especificamos la necesidad de centros de acogida para las mujeres maltratadas y sus hijas e hijos en poblaciones que las reclaman de manera expresa como son Valencia, Quart de Poblet, Paterna, Moncada, Benidorm, Dénia, Vila-real, la Mancomunidad del Alto Palancia, y una nueva en la ciudad de Castellón. Porque para este grupo parlamentario es también necesario ir diseñando una red de atención tan necesaria como son las casas de acogida para las mujeres que están en situación límite a lo largo y ancho de nuestra comunidad. Y así también se reclama desde Ontinyent un centro 24 horas y desde la ciudad de Castellón un centro de emergencia para mujeres víctimas de malos tratos.

El senyor president:

Moltes gràcies, senyora Catalá.

Té la paraula ara la representant del Grup Popular, la senyora García. Ah! , no? La senyora Suanzes.

La senyora Suanzes Fernández:

El senyor president:

La senyora Suanzes té la paraula.

La senyora Suanzes Fernández:

El senyor president:

Senyories, guarden silenci.

La senyora Suanzes Fernández:

El senyor president:

Senyor Cardona.

El senyor Cardona i Pla:

Per a fer votació separada de la 4. 018.

El senyor president:

Anem, per tant, a votar en primer lloc l'esmena número 4. 018. Vots a favor? 6. Vots en contra? 9.

Anem a votar la resta d'esmenes. Vots a favor? 7.

La senyora Suanzes Fernández:

El senyor president:

Sí, hem procedit a votar la 4. 018, que s'havia demanat per separat, per part l'Entesa.

Anem a votar la 4. 092 per separat també. Vots a favor de la 4. 092? 15.

I anem a votar la resta d'esmenes. Vots a favor de la resta d'esmenes? 7. En contra? 8.

Anem, a continuació, a debatre un altre bloc d'esmenes, que comença per la 4. 276 fins la 4. 329.

Per a la seua defensa, té la paraula el senyor González.

El senyor González Sospedra:

Siempre, para vestir a un santo amigo, a un santo preferido, no sé, podemos verlo ahora, cada vez hay más nominativas y menos genéricas. Por ejemplo, tenemos como ejemplo dos códigos, dos códigos línea (inintel·ligible) en el tema de la mejora de condiciones de accesibilidad al medio físico, yo creo que es un tema importante que, por lo visto, pues ese santo no importa y el incremento es cero.

Yo ahí sí que les pediría que en ese tema de fraude presupuestario o fraude real pues que intentaran aceptar una que, según su criterio, pues no estaría dentro del concepto ya manido que sería la, creo que, si no recuerdo mal, la 4. 329, en la que sí que planteamos la creación de centros de día y en la que hay una adscripción presupuestaria.

El senyor president:

Quan puga, senyor González.

El senyor González Sospedra:

El senyor president:

Gràcies, senyor González.

El senyor González Sospedra:

Gràcies a vosté.

El senyor president:

Té la paraula la senyora García.

La senyora García Herrero:

El senyor president:

Senyories. .

La senyora García Herrero:

Sabe usted que se van a abrir.

El senyor president:

Senyora García, quan puga.

La senyora García Herrero:

El senyor president:

Moltes gràcies, senyora García.

Anem a passar a votar este grup d'esmenes. Hi ha alguna observació que fer? Vots a favor? 7. Vots en contra? 8.

Passem a continuació a debatre un altre grup d'esmenes, que comença en la 4. 093 i totes les que a continuació es relacionen. Té la paraula la senyora Espí per a la defensa de les mateixes.

La senyora Espí de Navas:

Que de una vez por todas se haga, también, el Plan general de servicios sociales, porque pensamos que, como cumplimiento de la propia ley y además porque ya es necesario de una vez por todas acabar con el cajón de sastre que ustedes han hecho de los servicios sociales y de nuevo racionalizar el sistema, darle el carácter de lo que es: un sistema público de atención a los ciudadanos y, por tanto, garantes, como lo son, de derechos que, desde nuestro punto de vista, les están siendo usurpados.

Queremos, cuando hablamos. Se les ha llenado la boca en estos últimos años de la importancia de la sociedad civil, cuestión que compartimos, de la importancia de la participación social. Y creo que no hay que confundir la participación de la sociedad civil con la dejación de las responsabilidades o con derivar las obligaciones públicas que tenemos como administración en las entidades, en este caso me puedo referir a ONG o entidades sin ánimo de lucro. Tienen que haber unos mecanismos de control con respecto a los programas y un diseño también de los programas, sin obviar, vuelvo a repetir de nuevo, que por el propio diseño del sistema somos plan concertado y, por tanto, tenemos que contar de nuevo con la administración pública, tenemos que tener una fórmula de regulación de la participación de las ONG y entidades sin ánimo de lucro, una fórmula que nos garantice que los programas sean finalistas y que tengan una pervivencia y duración, y no que están en el albur del ingenio de la posibilidad que tenga una ONG en un momento determinado de presentar o no un programa.

Pues, bueno, tendremos que analizar que estamos fracasando. Si no pasan del ciclo de primaria tendremos que analizar que, seguramente, las políticas de subvención no sirven lo suficiente o que tendremos que hacer una política de intervención donde, por ejemplo, Educación tenga más que ver que nosotros mismos y donde, seguramente, tendremos que coordinarnos con el sistema educativo. Y no sirve exclusivamente, no sirve exclusivamente que subvencionemos a entidades que, al final, lo único que estamos haciendo, desde nuestro punto de vista, es clientelismo, y que, efectivamente, como usted decía antes, eso sí que puede que les dé votos, que el señor Cardona quizá se los quite, pero esa es la preocupación suya --por alusiones-- y no la nuestra. Lo que queremos es verdaderamente acabar con los problemas de integración de la población gitano, tanto en el mercado de trabajo como a la educación.

Yo creo que estamos hablando de problemas muy serios, estamos hablando de problemas que tiene nuestra comunidad, que son muy serios, y es que nuestras parejas jóvenes no pasan de tener más de un hijo --según la media un hijo y medio-- porque la sociedad no está preparada para favorecer la natalidad. Pues, bueno, si les parece, nosotros, en nuestro ámbito, que es el del bienestar social, tendremos que reflexionar cómo lo hacemos y, seguramente, la ayuda y el apoyo será una de las medidas fundamentales.

El senyor president:

Quan puga, vaja acabant, senyora Espí.

La senyora Espí de Navas:

En el tema de inmigración. Sencillamente, y ahí sí que les pido una recomendación, ¡acéptenmelo! Acéptenme la enmienda de los 5 millones para poner. Les vendrá muy bien. Lo quitamos a Cacsa. Les vendrá muy bien porque no tienen un duro para el Plan de la integración. ¡Qué Plan de integración de la inmigración van a plantear cuando no tienen un duro! Cero pesetas para el Plan de la integración.

El senyor president:

La senyora Espí de Navas:

El senyor president:

La senyora García Herrero:

Luego, hay otras enmiendas a esta misma dirección general, que constituyen obviedades, porque se limitan, en el fondo, a resaltar funciones que, por mandato legal, corresponden a distintas unidades administrativas que dependen de esta dirección general, o a proponer acciones puntuales, como hacer programas conjuntos a la memoria anual, hacer programas conjuntos de inspección con las entidades locales. que son cosas que ya se están haciendo, y corresponden a distintas unidades administrativas, y que les repito que ya se está haciendo. Por ejemplo, en la memoria actual, se está dando información detallada y puntual de cada una de las actuaciones que se vienen haciendo.

El senyor president:

La senyora García Herrero:

Además, usted habla mucho del Plan de inclusión, que efectivamente, señoría, si usted se lee el Proyecto de ley de presupuestos, el objetivo básico 1. 5, verá que dice: "Participar en la elaboración del Plan de inclusión de la Comunidad Valenciana 2005-2006. " Pero es que, además, en total espíritu de contradicción, efectivamente, y usted ha hecho referencia a ello, eliminan --intentan suprimir-- convenios del capítulo IV, con la Fundación Vicente Blasco Ibáñez, Asociación de Mujeres Gitanas Romí, Asociación de Mujeres Gitanas Progresistas. que nosotros entendemos que esto refuerza las acciones del Programa de integración social del pueblo gitano, y por el contrario, proponen nuevos convenios, de forma general, con las corporaciones locales. Señorías, ustedes están suprimiendo estos convenios con estas asociaciones, todo para dárselo a corporaciones locales, y --como año tras año también les repetimos-- entendemos nosotros justo lo contrario; también hay que colaborar con las asociaciones, que están reforzando todo un programa de integración social.

Y aquí, ustedes presentan una enmienda, la 4. 199, --que, efectivamente, nos podrían ahorrar este año, como viene siendo habitual-- de la supresión de la línea de ayudas a personas con ancianos a su cargo, asignando esos créditos --como usted muy bien ha dicho-- a la línea de servicios sociales generales, y que para nosotros --como también repetimos todos los años-- es inaceptable, porque es necesario atender prioritariamente a ese tipo de personas. Y entendemos que el principio de solidaridad implica garantizar la asistencia a personas mayores, a las que médicamente se les ha calificado como necesitadas de asistencia; pero, además, sabe su señoría que es la política que está llevando a cabo el gobierno del Partido Popular, que esas personas puedan estar el mayor tiempo posible, hasta que sea ya prácticamente necesario su ingreso en residencias, que sigan en el entorno familiar y en su entorno habitual.

El senyor president:

La senyora García Herrero:

. de la evaluación del Plan de familia. Yo le diría, señoría, que el propio plan establece su seguimiento, y no obstante, les informamos que esta actuación está recogida en el convenio que, con la Universidad de Valencia, ha firmado la Conselleria de Bienestar Social para la evaluación del Plan integral de la familia e infancia en la Comunidad Valenciana 2002-2005. Nosotros, señoría, a diferencia del gobierno socialista, nosotros sí que planteamos planes y sí que evaluamos con entidades objetivas, como la Universidad de Valencia.

Pero es que, además, señorías, tenemos el desarrollo reglamentario de la Ley de mediación familiar. un momentito, señorías. (La senyora diputada consulta els seus papers)

El senyor president:

La senyora García Herrero:

Pero yo sí que quería, en concreto en esta dirección general, pues hablarle del incremento que supone el programa de familia, menor y adopciones, que este año tiene un incremento del 14'2%, que son 85 nuevas plazas en centros de reeducación de menores; que el programa, el cual tiene un incremento del 103'5%; que el programa de orientación y mediación familiar tiene un incremento del 37'65%; y que los Seafi donde, efectivamente, están recogidos todos esos programas de los que usted hablaba, tienen un incremento del 16'63%;

El senyor president:

Moltes gràcies, senyora García.

Havia comentat de fer una transaccional per al Ple. No, senyora García?

La senyora García Herrero:

(La senyora diputada parla sense micròfon. ) Sí, había hablado de. ¡Ah, bueno! Y aquí.

El senyor president:

Que dic jo que eixes transaccionals serien per al Ple. No?

La senyora García Herrero:

El senyor president:

No; lo que sus señorías digan. (El senyor president i la senyora diputada parlen alhora) 4. 240. (Remors)

La senyora García Herrero:

El senyor president:

Bé. Està clara la cosa? Heu de preparar la transaccional i donar-li-la al senyor lletrat. (Remors)

La senyora García Herrero:

El senyor president:

La senyora García Herrero:

El senyor president:

Passem ara a debatre l'últim bloc d'esmenes que queden del Grup Socialista, que corresponen a les esmenes 4. 911 a la 4. 936. Té la paraula el senyor Eduardo Vicente.

Guarden silenci, per favor.

El senyor Vicente Navarro:

El senyor president:

Senyories, per favor, guarden silenci.

El senyor Vicente Navarro:

El capítulo de inversiones sigue siendo tan rácano como de costumbre, y el problema fundamental es que se dedica fundamentalmente a reformar y no a nuevas inversiones. Nosotros queremos incorporar un listado de nuevas construcciones de instalaciones juveniles, no por nada, y son esas, y no son otras --antes de que lo digan ustedes--, porque sencillamente son a las que públicamente, en diversos momentos, el Partido Popular se ha comprometido en Gandia, en la ciudad de Valencia, en Elche y en otras tantas, como en la de Vall d'Uixó. Todo para que no sucedan episodios como el litigio entre el Ayuntamiento de Valencia y el Instituto de la Juventud, donde el propio ayuntamiento cedió un terreno, y por el hecho de que el Ivaj no ha construido absolutamente nada, se le estaba pidiendo que volviera a ser devuelto al Ayuntamiento de Valencia.

Y como esas situaciones son ciertamente desagradables, nosotros, preocupados porque cumplan sus compromisos públicos, les planteamos esta serie de enmiendas.

El senyor president:

Moltes gràcies, senyor Vicente.

Senyora Suanzes, té vosté la paraula.

La senyora Suanzes Fernández:

El senyor president:

La senyora Suanzes Fernández:

El senyor president:

La senyora Suanzes Fernández:

El senyor president:

Anem a vore les esmenes que ha presentat el Partit Popular, de la 4. 330 a la 4. 339.

La senyora García Herrero:

El senyor president:

Vots a favor de les esmenes presentades pel PP?

La senyora Espí de Navas:

El senyor president:

La senyora Espí de Navas:

El senyor president:

Anem a votar, en primer lloc, les esmenes 4. 333, 34 i 36, que ha demanat la senyora Espí. Vots a favor d'estes esmenes? 8. Abstencions? 7.

Passem a votar la resta de les esmenes. Vots a favor de la resta de les esmenes? 8. En contra? 7.

Passem ara a votar la secció número 16 en el seu conjunt. Vots a favor de la secció número 16? 8. En contra? 7.

Passem a votar l'Institut Valencià de la Joventut, que sí que té esmenes. Vots a favor? 8. En contra? 7.

Passem a votar l'Institut Valencià d'Atenció als Discapacitats, que també té esmenes. Vots a favor? 8. Abstencions? En contra? 7.

Hem acabat, senyories, la secció 16. Ara anem a tractar, si estan les seues senyories a punt, la secció 17. La secció 17 és l'Acadèmia Valenciana de la Llengua. Ha presentat un grup d'esmenes l'Entesa. Com les va vosté a tractar, senyor Cardona?

El senyor Cardona i Pla:

Totes juntes, senyor president.

El senyor president:

Senyories, per favor.

El senyor Cardona i Pla:

En primer lloc, jo voldria ressaltar una esmena a l'Acadèmia Valenciana de la Llengua, que em pareix bàsica i important. L'esmena diu.

El senyor president:

Senyories, per favor.

El senyor Cardona i Pla:

L'esmena diu "que caldria traduir tota la secció al valencià perquè apareguera en la nostra llengua a l'hora de publicar-la oficialment per part de la Generalitat". Miren, seria un cas extraordinari que la nostra entitat normativa, l'entitat normativa de la llengua que parlem els valencians, apareguera en una llengua.

El senyor president:

Senyories, per.

Senyor Cardona.

Senyories, mos queden deu minuts o un quart de comissió, que poden ser deu minuts o un quart o pot ser mitja horeta, el que vostés decidisquen.

Té vosté la paraula, senyor Cardona.

El senyor Cardona i Pla:

. em pareixeria, ja he comentat, em pareixeria extraordinari i inclús vergonyós que el pressupost d'una concreta. d'una acadèmia, d'una llengua, apareguera en una llengua diferent. I, és clar, el que no ens pareixeria bé és que si l'Acadèmia Valenciana de la Llengua apareix en valencià, també aparega en castellà, perquè si és aixina, quan ha aparegut en castellà tota la resta del pressupost, no l'han traduït de manera. sense importar-los res.

Per tant, nosaltres exigim en aquesta esmena que tota la secció de l'Acadèmia Valenciana de la Llengua aparega en valencià. I si apareix en castellà també, que aparega tot el pressupost també en valencià, perquè ja que es vol duplicar les llengües, totes.

I, per una altra banda, nosaltres volem dignificar l'ús i la difusió del valencià. A nosaltres ens pareix que no es fa cap cas a aquelles persones que han assolit objectius importants sense abandonar la seua llengua. Ací no hi ha cap referència a les persones que han lluitat pel valencià durant els últims cinquanta anys, totes han desaparegut en la nit dels temps. Per què? Perquè no els pareix bé la ideologia que tenen o els consideren "totalmente catalanistas". Evidentment, per a no considerar-los catalanistes, haurien de deixar d'utilitzar el valencià i començar a utilitzar el castellà.

Per tant, nosaltres considerem que totes les esmenes que hem presentat a esta secció concreta el que fan és dignificar el valencià, dignificar la seua relació en el sistema lingüístic a què pertany, perquè això és el que diu la Llei de creació de l'Acadèmia Valenciana de la Llengua, i que val la pena gastar uns quants recursos en dignificar i en donar a conéixer les persones que no han abandonat el valencià i, tanmateix, són grandíssims artistes, han aconseguit grandíssim objectius, o són persones que, és clar, han lluitat per la seua conservació.

El senyor president:

Gràcies, senyor Cardona.

Té la paraula el senyor Ferraro.

El senyor Ferraro Sebastiá:

Sí, senyor Cardona seré molt breu.

En primer lloc, he de dir-li que no anem a acceptar-li ninguna de les dos esmenes. I, naturalment, per una raó molt senzilla. Primerament, i la més fonamental, és que vosté deu saber que és norma no escrita en estes Corts no presentar esmenes a les institucions, digam, de la Generalitat, tal com les Corts Valencianes, el Consell Jurídic Consultiu, etcètera. No es presenten esmenes. Vostés, des de que es va crear l'Acadèmia Valenciana de la Llengua, s'han obstinat en trencar eixa norma no escrita i en presentar esmenes a esta institució de la Generalitat, encara que no siga encara reconeguda en l'Estatut. Per tant, un dels motius és eixe.

I un altre motiu. Mire vosté, l'Acadèmia Valenciana de la Llengua haurà presentat els estatuts probablement en valencià o en la forma que ella haja estimat convenient, però no és qüestió d'ella presentar els pressupostos en estes Corts. És qüestió de la Conselleria d'Economia. I, per tant, no té res a vore en el tema de la pròpia Acadèmia.

Per tant, per estes dos qüestions no anem a acceptar-li les dos esmenes.

Res més i moltes gràcies.

El senyor president:

Gràcies, senyor Ferraro.

Anem a passar, senyories, a votar les esmenes presentades per Esquerra Unida a la secció 17, Acadèmia Valenciana de la Llengua. Vots a favor? 1. Abstencions? 6. En contra? 8.

Votem la secció 17 en el seu conjunt, que és el mateix que acabem de fer ara. Vots a favor de la secció 17? . Jo no ho entenc. (Remors) --Perdó, perdó, perdó--, vots a favor de la secció 17? 14. En contra? 1.

Anem a continuació a debatre les esmenes de la secció 19, servei del deute, que ha presentat el Grup Socialista.

Senyor Torres.

El senyor Torres Salvador:

El senyor president:

Moltes gràcies, senyor Torres.

Senyora Salvador, té vosté la paraula.

La senyora Salvador Moliner:

El senyor president:

Moltes gràcies, senyora Salvador.

Anem a passar a votar les esmenes plantejades pel Grup Socialista a la secció 19. Vots a favor? 7. Vots en contra? 8.

Anem a votar la secció 19, servei al deute. Vots a favor? 8. Vots en contra? 6. Abstencions? 1.

Anem a vore ara les esmenes de la secció 20 plantejades per Esquerra Unida, que les va. , com les va a debatre vosté, les 15 esmenes que té?

El senyor Cardona i Pla:

Totes juntes, senyor president.

El senyor president:

El senyor Cardona i Pla:

Jo ací voldria ressaltar fonamentalment dos de les esmenes presentades. Una, la que es referix a universitats. Quan vam parlar del pressupost d'universitats, ja vam comentar que n'hi havia una diferència entre allò que s'estipulava en el programa d'inversions, en el programa de finançament de les universitats, n'hi havia una diferència entre el que se demanava, entre el que s'havia pactat i el que s'oferia per part de la conselleria que era bastant abismal. Superava els 100 milions d'euros.

Nosaltres hem intentat mirar a vore de quin lloc es poden traure diners per a finançar esta universitat. Tingam en compte que ara s'acaba de signar un acord de finançament de les universitats per als quals no n'hi ha suficients diners en els pressupostos. És a dir, els pressupostos de la universitat no cobrixen les necessitats de les universitats ni allò que s'ha signat entre la conselleria i les universitats.

Per tant, nosaltres proposem que 55 milions d'euros, una part provinent de les aportacions a la societat Parcs Temàtics, i una part provinent del finançament de Radiotelevisió Valenciana, és a dir, 55 milions d'euros, vagen destinats al finançament universitari.

Per una altra banda, s'està reclamant des de fa temps per part dels ajuntaments, els recursos necessaris per a dur endavant el finançament dels mateixos ajuntaments, el Pacte Local que es va aprovar per la Federació Valenciana de Municipis i Províncies.

Nosaltres en això considerem que 90 milions d'euros serien necessaris per al Pacte Local. I evidentment, nosaltres els extraem de les aportacions a Cacsa, que les considerem molt menys necessàries, evidentment, que les aportacions als ajuntaments, que són els que realment fan un paper important per a atendre les necessitats de la població.

Les altres distribucions, nosaltres demanem millores per al patrimoni paleontològic i arqueològic, per millorar l'EPA, per millorar els menjadors escolars, per millorar els teatres i auditoris de tot el País Valencià, que considerem que és preferible que no una única obra molt centralitzada i que està resultant ruïnosa per a les arques de la Generalitat Valenciana.

El senyor president:

Moltes gràcies, senyor Cardona.

Té la paraula la senyora Salvador.

La senyora Salvador Moliner:

Moltes gràcies, senyor president.

Mire, senyor Cardona, este grup parlamentari li rebutjarà les seues esmenes i dic que devem de rebutjar-les perquè el que pretenen vostés principalment en aquestes esmenes, en les 15 presentades, és descapitalitzar Cacsa i la societat Parcs Temàtic de la Comunitat Valenciana, i no cal dir també, Radiotelevisió Valenciana. Amb això, l'única cosa que jo crec que pretenen aconseguir és parar el creixement econòmic i social aconseguit en els darrers anys.

Mire, les inversions escomeses per Cacsa han tingut un efecte social i econòmic molt clar en la Comunitat Valenciana, repercutint en el desenrotllament turístic d'esta comunitat i de la seua economia. A falta que òbriga les portes el Palau de les Arts, la Ciutat de les Arts i les Ciències és el complex amb major rendibilitat social que s'haja pogut construir.

Les xifres de l'últim estudi d'impacte econòmic i anàlisi de costos realitzat per l'Institut Valencià d'Investigacions Econòmiques, conclou dient que a data d'avui s'estima que al voltant de 811,6 milions d'euros de renda generada i 30. 780 nous llocs de treball generats o mantinguts és un efecte prou positiu.

A més d'estos impactes econòmics, no s'ha de deixar de banda que els beneficis socials del projecte són importants. La revalorització de l'àrea urbanística pròxima a la Ciutat de les Arts i de les Ciències és una realitat i els efectes sobre el capital humà que ha portat l'enriquiment intel·lectual dels visitants de la Ciutat de les Arts i de les Ciències també és molt important.

El projecte de la Ciutat de les Arts i de les Ciències es configura, en definitiva, com una locomotora tant del seu entorn geogràfic més pròxim com de tota la Comunitat Valenciana, i podem concloure que el resultat de forma global és positiu.

Amb això volem dir que no només és necessari, igual com passa amb el capital que s'ha destinat per a la societat de projectes temàtics de la Comunitat Valenciana, on el seu objecte social és la realització d'actuacions necessàries per al desenrotllament dels grans projectes i igualment activitats educatives, culturals, esportives, recreatives i assistencials, que necessiten d'un finançament extern, però també és necessari el recolzament de la Generalitat. Amb això li volem dir que no li podem acceptar cap tipus d'esmena perquè si els descapitalitzem, òbviament no podrem donar-los cap tipus de recolzament.

Moltes gràcies.

El senyor president:

Moltes gràcies, senyora Salvador.

Anem a passar a votar, si no n'hi ha ninguna indicació en contra, este grup d'esmenes. Vots a favor? 7. Vots en contra? 8.

Anem a passar a debatre el grup d'esmenes plantejades pel Grup Socialista a la secció 20.

Té la paraula la senyora Moreno.

La senyora Moreno Fernández:

Gràcies, senyor president.

En definitiva, podría hacerse una política destinada a los ciudadanos, destinada a las personas, y no una política destinada a las grandes obras para dejar grandes imágenes que es lo que a ustedes les interesa.

El senyor president:

Moltes gràcies, senyora Moreno.

Té la paraula la senyora Salvador.

La senyora Salvador Moliner:

El senyor president:

Moltes gràcies, senyora Salvador.

Anem a passar a votar este grup d'esmenes que han sigut estudiades i debatudes intensament. Vots a favor de les esmenes? 7. En contra? 8.

Hi ha una esmena del Grup Popular. Senyora Salvador, la passem a votar directament? Vots a favor de l'esmena del Grup Popular? 8. En contra? 7. (Remors) Abstencions? 7.

Anem a passar a votar la secció 20 en el seu conjunt. Vots a favor de la secció 20? 8. Vots en contra? 7.

Senyories, hem acabat de debatre totes les esmenes que s'havien presentat als pressupostos de 2005, que com vostés saben van ser 4. 946. Han sigut quatre dies de treball intens. Les seues senyories s'han de pronunciar en el manteniment de les esmenes de cara al Ple.

El senyor Cardona i Pla:

El Grup de l'Entesa manté totes les esmenes no aprovades en aquesta sessió.

La senyora Espí de Navas:

El senyor president:

Molt bé. Aleshores, passem al tercer punt de l'ordre del dia que parla de designació del membre de la comissió que presentarà el dictamen davant el Ple.

Senyora Moreno.

La senyora Moreno Fernández:

El senyor Torres Salvador:

El senyor president:

¿La senyora Alonso accepta la propuesta de su paisano? (Rialles)

La senyora Alonso García:

El senyor president:

La senyora García Herrero:

El senyor president:

Bé, senyories, la veritat és que hem dut quatre dies de treball debatent les esmenes que han estat molt intens i molt interessants.

Els vaig a donar a les seues senyories una dada anecdòtica, perquè ho tinguen en la seua agenda. Al llarg d'estos quatre dies hi ha hagut 54 intervencions de diputats i diputades, una quantitat important de diputats que han participat, i ha donat la coincidència, no sé si per l'esperit del talant i estes coses, que han sigut 27 dones i 27 hòmens; 27 diputades i 27 diputats, o siga com si ho haguérem fet a propòsit.

Donar-los les gràcies a tots. Donar les gràcies als serveis de la cambra que ens han ajudat, (remors) que sense ells no haguérem pogut estar ací treballant com cal; als mitjans de comunicació, encara que esta vesprada, degut al mal oratge, no ens acompanyen, però estan en la sala de premsa mirant les nostres intervencions.

I, bé, fins de mà, que tindrem Ple i començarem amb el debat de la Llei de. Comencem amb altres coses, però també tenim també el debat de la Llei d'acompanyament.

S'alça la sessió.

(S'alça la reunió a les 19 hores i 54 minuts)

