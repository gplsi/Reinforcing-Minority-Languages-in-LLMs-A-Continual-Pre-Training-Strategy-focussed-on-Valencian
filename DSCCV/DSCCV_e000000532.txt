Comissió d'Educació i Cultura realitzada el dia 9 de maig de 2006. Comença la reunió a les 10 hores i 30 minuts. Presideix la Il·lustre Diputada Elvira Suanzes Fernández. Reunió número 14/I.

Proposició no de llei sobre la derogació de l'Ordre de 22 de desembre de 1995 per la qual se suprimeix l'homologació de titulacions de valencià amb les titulacions d'altres comunitats autònomes, presentada pel GP Esquerra Unida-Els Verds-Esquerra Valenciana: Entesa (RE número 17. 652, BOCV número 77)

La senyora presidenta:

(Inoïble

(La senyora secretària passa llista per tal de comprovar el quòrum)

El senyor Cardona i Pla:

Gràcies, senyora presidenta.

Este és un tema de molta actualitat. I és un tema de molta actualitat perquè ha sigut objecte d'una sentència, d'una sentència ben recent, del Tribunal Suprem, de la sala del contenciós administratiu del Tribunal Suprem, en la qual la sentència el que fa és considerar no ajustat a dret -és a dir, realment el que fa, realment, és derogar-lo, considerar que no es pot aplicar- l'ordre de 22 de desembre de 1995.

En eixa ordre, una ordre de la Generalitat, se suprimia l'homologació de titulacions de valencià, de titulacions administratives, de coneixements del valencià de la Junta Qualificadora, se suprimia l'homologació d'eixes titulacions amb les titulacions corresponents de les juntes qualificadores paral·leles de Catalunya i de les Illes Balears.

Jo, davant esta sentència, el que haguera hagut de fer, probablement, és retirar esta proposta de resolució, perquè una sentència judicial és per a complir-la. I normalment quan hi ha una sentència judicial, el que es fa és que es tanca un procés i les sentències es complixen.

Però quina pot ser la nostra sorpresa -però crec que encara anem a anar més lluny amb la sorpresa que anem a patir- quan li preguntem al senyor conseller de quina manera pensa complir una sentència del Tribunal Suprem, ens diu pràcticament. -això el que ens va dir, eh? - ens va dir que no pensa complir-la, ens va dir que farà allò possible perquè la sentència no tinga cap tipus d'efectivitat. Perquè realment els títols que el Tribunal Suprem considera que s'han d'homologar simplement perquè, en cas contrari, es va contra la igualtat dels espanyols -eixa és l'argumentació i eixe és el motiu fonamental pel qual es considera que s'han d'homologar les titulacions-, el senyor conseller ens diu que no va a posar-la en pràctica.

Per tant, nosaltres considerem que esta proposta de resolució té tota la vigència i totes les motivacions per a estar hui en dia de plena actualitat.

En principi, tot ve de la idea que el PP està intentant imposar que una diferenciació administrativa realment servix per a diferenciar llengües, que una decisió d'un òrgan administratiu, o d'un òrgan que fa les lleis, realment constituïx una realitat. Això va en contra de tot el que sabem, de tot el que ens diuen les universitats, de tot el que ens diu la filologia, però també en contra del que diu l'Acadèmia Valenciana de la Llengua, que jo recorde que estes Corts l'han establert com la màxima autoritat lingüística en el tema del valencià.

Vaig a recordar que en el dictamen de l'acord de l'Acadèmia Valenciana de la Llengua el que ve a dir és que dir-li valencià a allò que nosaltres parlem no exclou unes altres denominacions i, és clar, no diu res sobre la relació de la nostra llengua amb altres.

La pervivència, la persistència d'un decret d'eixe estil, que deshomologa titulacions de les juntes qualificadores de Catalunya, de les Illes Balears i del País Valencià seria exactament idèntic a una situació, a una comunitat autònoma espanyola o a un país on es parla la llengua castellana es definira per llei que són llengües diferents i que, per tant, una titulació obtinguda, per exemple, ací en l'estat espanyol no siga vàlida en Uruguai, en Argentina o on li done la gana a les corts corresponents, al parlament corresponent d'un d'eixos estats.

Per tant, nosaltres considerem que el que aquí estem demanant és una cosa plenament justa i de ple en vigor.

Què demanem? Demanem que les Corts Valencianes insten el Consell perquè derogue l'ordre de 22 de desembre de 1995, per la qual se suprimia l'homologació i titulacions de valencià amb les titulacions de la llengua d'altres comunitats autònomes que compartixen el nostre mateix sistema lingüístic. I que realitzen les accions necessàries davant el govern de les Illes Balears encaminades a aconseguir l'homologació de les titulacions i els coneixements entre la llengua pròpia i el valencià.

Jo els recordaré la decisió del Tribunal Suprem. La decisió del Tribunal Suprem, en el seu punt 2, diu el següent: «Estimar el recurs contenciós administratiu interposat en el procés d'instància i anul·lar per no ser conforme a dret, l'ordre de 22 de desembre de 1995, de la Conselleria de Cultura, Educació i Ciència de la Generalitat Valenciana». És a dir, anul·lar per no ser conforme a dret. Per tant, exactament el mateix, el mateix que nosaltres demanem en esta proposta de resolució.

La qüestió de si esta deshomologació ha portat o no ha portat algun tipus de perjudici, jo la vull comentar amb una miqueta d'atenció. En este moment hi ha possiblement més de deu mil persones treballant a Catalunya ja que tenen una certificació de la Junta Qualificadora de Coneixements de Valencià. En eixe cas concret, les persones estes no han hagut de fer cap tipus ni d'examen ni d'estudi, perquè simplement el títol és considerat vàlid a Catalunya. En este moment hi ha per damunt de deu mil persones treballant a les Illes Balears, i també ensenyant la llengua pròpia de les Illes Balears, la llengua catalana.

Però, en este cas concret, les persones d'ací sí que han hagut de fer un reciclatge i un examen. El motiu de fer este reciclatge i este examen no és que a les Illes Balears es considerara que eren llengües diferents el que es parla a les Illes Balears i el que es parla a Catalunya, però com el decret que hi havia aquí, com l'ordre que hi havia aquí va imposar la deshomologació, va suprimir l'homologació, ells van contestar amb la mateixa mesura. Això va perjudicar de manera greu a moltes persones que tenien les qualificacions de la Junta Qualificadora de Coneixements de Valencià d'ací. De prompte, uns certificats que valien en tot un territori extens van deixar de tindre valor.

Jo recordaria aquí, recordaria aquí set sentències del Tribunal Superior de Justícia Valencià, recordaria ací una sentència del Tribunal Constitucional de 1997, però totes eixes sentències, mai reconegudes per l'administració valenciana del Partit Popular, ara es veuen en una situació realment complicada, perquè el no compliment de la decisió del Tribunal Suprem podria constituir inclús un procés de desacatament i podria constituir qualsevol intent de no complir eixa sentència, eixa decisió, podria constituir inclús un clar cas de prevaricació.

Bé, davant la sorpresa que em va produir el conseller, no sé què farà hui el Partit Popular. Jo crec que el més normal és que continuem de sorpresa en sorpresa. Per això mateix, ara després en la rèplica continuaré amb les argumentacions, si és que les argumentacions servixen per a alguna cosa, si és que les sentències del tribunal servixen per a alguna cosa, si és que els coneixements filològics servixen per a alguna cosa, si és que les universitats servixen per a alguna cosa per al Partit Popular o tot és paper mullat i tot es continua transformant en un menyspreu per a la gent que treballa en valencià, que escriu en valencià, que l'ensenyen.

La senyora presidenta:

El senyor Cardona i Pla:

. i que fa tot el possible per a dignificar la nostra llengua.

La senyora presidenta:

Por el Grupo Parlamentario Socialista, tiene la palabra la senyora Escudero.

La senyora Escudero Pitarch:

Moltes gràcies, senyora presidenta.

Bon dia, senyories.

Bé. Jo també vull fer referència, igual que ha fet el meu company, senyor Cardona, a este despropòsit al qual estem sotmesos els ciutadans del País Valencià. Pareixia ser, com ell havia manifestat en la seua intervenció inicial, que si les coses foren com cal, esta PNL s'haguera hagut de retirar si ací al País Valencià, i sobretot a estes Corts, i sobretot al conseller i la mateixa Generalitat hi haguera una certa

, una certa estima respecte a la llengua, però sobretot una

Donat que el conseller Font de Mora mos sorprén dia rere dia en

i en desajustos, haurem de substanciar i haurem de donar el nostre recolzament a la PNL que defensa l'Entesa.

A mi m'agradaria, inicialment fer una espècie de recorregut del que ha estat per als ciutadans i per als alumnes del País Valencià esta deshomologació que partix, si vostés recorden, de l'ordre de 16 d'agost de 1994, que va ser derogada parcialment pel Partit Popular -llavors estava el conseller Villalonga, valencianista de pro, però deshomologador a la contra-, que després se substància, com dia, el 22 de desembre de 1995.

Què està passant al País Valencià? Doncs que de manera general no hi ha homologació a València dels títols impartits per la junta permanent de català a Catalunya o per la de l'organisme equivalent a les Illes. Per això, a les Illes no reconeixen els títols de la Junta Qualificadora de Coneixements del Valencià, i els valencians que van a les Illes es veuen obligats a examinar-se o a passar els cursos corresponents.

Ara bé, les universitats, escolten vostés, les universitats catalanes, les valencianes i les illenques, les tres, sí que el tenen regulat i sí que homologuen els estudis universitaris. És a dir, un mestre que, per exemple, haja estudiat a la Universitat Jaume I i haja cursat 24 crèdits que se li exigixen a la UJI per a obtenir eixe certificat de capacitació, quan arriba a les Illes va i té la convalidació automàtica per a la universitat de les Illes Balears. De manera que sí que hi ha homologació entre les titulacions universitàries.

Ara bé, aquells que han fet els exàmens de la junta qualificadora o els ensenyants que han fet els cursos de reciclatge que organitza la Conselleria d'Educació, no ho tenen quan arriben a les Illes. Les persones -insistisc perquè quede clar- que tenen els títols lliurats a Catalunya o a les Illes no tenen l'homologació automàtica, des de la derogació del derogador Villalonga, però poden demanar una convalidació a títol individual. És que és el súmmum, és el súmmum! Perquè sembla que estes convalidacions individuals són amagatòries, són amagatòries perquè és que resulta que les coses no les tenen vostés clares. De manera que sí que s'estan concedit d'una forma. per amagatall, per part de la Generalitat Valenciana. I si no, vostés, els diputats del PP li ho poden preguntar al seu conseller, que ell bé sap d'esta casuística que està empleant.

Però, sí que és evident que quan arriben amb el seu títol administratiu a València no tenen res i han d'iniciar de nou una sol·licitud individual. A què estem jugant? Doncs, mire, jo crec que estem jugant a amagar. Jo crec que darrere de tot este despropòsit s'amaguen moltes coses, moltes coses que este govern no té resoltes. No sols no té resolt el tema de la llengua, malgrat tot el que estima l'Acadèmia Valenciana, perquè després la fica a caldo i no complix ninguna sentència, malgrat que encara no ha entés que llengua és el mateix que sistema lingüístic. Encara no ho han entés vostés. Però, què s'amaga? Doncs, mire, s'amaga una sanitat pública en crisi, s'amaga una escola pública en crisi, sense cap tipus de diners, s'amaga falta de recursos humans i econòmics per a acollir als immigrants, s'amaguen uns comptes públics en crisi, que en qualsevol empresa privada estarien després en fallida total i absoluta i s'amaga un sistema públic de comunicació intervingut per eixe govern sustentant per este grup.

Evidentment, què és el que passa? Que vostés pensen, pensaven i continuen pensant que sempre que la llengua estiga al capdavall de qualsevol acció política vostés van a continuar en la bretxa. Però, esta història de la llengua se'ls ha acabat, se'ls ha acabat perquè el tribunal -com bé dia abans els senyor Cardona- ha reconegut, evidentment, que açò no és de dret i que els títols entre les diverses comunitats autònomes i entre les diverses titulacions universitàries de països que compartim un sistema lingüístic han d'estar homologats.

Jo també crec que el senyor conseller d'Educació i Cultura, si no complix la sentència, tampoc ens estranyaria absolutament res, i, a més, vostés recolzaren que no es complisca eixa sentència, sens dubte, prevaricaria. Però, fonamentalment, el que estaria fent seria enganyar a la ciutadania del País Valencià, a la qual sistemàticament a través dels mitjans vostés els diuen tots els dies des que s'alcen fins que es giten: «estimem la nostra llengua, les nostres escoles estan plenes de línies en valencià, els nostres mestres estan reciclats en valencià, la inspecció controla que les línies es facen en valencià». Mentira! Fals! Absolutament fals! Tot el que diuen és fals. El sistema de les línies en valencià també se'ls està anant de les mans. Els programes d'incorporació progressiva vostés no els controlen i els mestres que estan donant llengua no són conscients i no poden ser conscients que estan donant llengua i que han d'emprar eixa llengua per a explicar les seues classes en valencià.

Si l'estimen, si se la creuen, ara tenen l'oportunitat, sens dubte, de posar seny i de dir-li al conseller que la fica perquè vostés puguen defensar la seua gestió.

Moltes gràcies.

La senyora presidenta:

La senyora Salvador Moliner:

Bon dia, senyories.

Senyor Cardona, el seu grup ens demana en esta proposició no de llei, com vosté i jo hem dit abans, que el Consell derogue l'Ordre de 22 de desembre de 1995, per la qual se suprimia l'homologació de les titulacions de valencià amb les titulacions de llengua d'altres comunitats autònomes que, segons vostés, compartixen el mateix sistema lingüístic i també que realitzen les accions necessàries davant del govern de les Illes Balears encaminades a aconseguir l'homologació de titulacions i coneixements entre la llengua pròpia de les Illes Balears i el valencià.

Primer que res, voldria dir-li que la seua proposició no de llei, com vosté bé ha dit abans, està resolta, la sentència del 15 de març de 2006, del Tribunal Suprem, ja el que fa és derogar l'ordre. Aleshores, creem que, com vosté bé ha dit, haguera hagut de retirar esta proposició no de llei, però, bo, vosté ens ha argumentat una sèrie de coses i jo vaig a especificar una altra vegada -crec que és convenient- el perquè de la nostra defensa de l'idioma valencià i de la llengua valenciana.

L'article 3 de la Constitució espanyola diu en el punt 1 que «el castellà és la llengua oficial de l'Estat i tots els espanyols deuen de conéixer-la i tenen el dret d'usar-la». El punt 2 diu que «altres llengües espanyoles seran també oficials amb les respectives comunitats autònomes, d'acord amb els seus estatuts». En el punt 3, que «la riquesa de les distintes modalitats lingüístiques d'Espanya és un patrimoni cultural que serà objecte especial de respecte i protecció».

D'acord amb la Constitució, que és la llei mare nostra de tots els espanyols, l'article 7 de l'Estatut d'Autonomia de la Comunitat Valenciana, Llei orgànica del 82, especificava ja en eixe moment que «els dos idiomes de la Comunitat Valenciana eren el valencià i el castellà, que tothom té el dret de conéixer-los i usar-los, que la Generalitat Valenciana garantirà l'ús normal i oficial de les dos llengües i adoptarà les mesures necessàries per a assegurar-ne el coneixement, que ningú no podrà ser discriminat per raó de la seua llengua, que la llei establirà els criteris d'aplicació de la llengua pròpia en l'Administració i en l'ensenyament, que es delimitaran per llei els territoris en els quals predomini l'ús d'una llengua o d'una altra, així com les exceptuacions de l'ensenyament de l'ús de la llengua pròpia de la Comunitat Valenciana».

En este moment, vosté sap que el nostre Estatut, l'Estatut d'Autonomia de la comunitat, va ser aprovat per estes Corts el 27 de març de 2006, fa pocs dies, i en general l'article 6 el que fa és referir-se a l'article 7 que abans li he dit, exceptuant tres punts on especifica clarament que la llengua pròpia de la Comunitat Valenciana és el valencià, que l'idioma valencià és l'oficial de la Comunitat Valenciana, igual que ho és el castellà, que és l'idioma oficial de l'Estat, tots tenen el dret a conéixer-los, usar-los, a rebre ensenyament en idioma valencià i que l'Acadèmia Valenciana de la Llengua és la institució normativa de l'idioma valencià.

A més a més d'açò, la Llei de la Generalitat Valenciana 4/83, de 23 de novembre, d'ús i ensenyament del valencià, en l'article 2, determina que «el valencià és la llengua pròpia de la Comunitat Valenciana». Aquesta llei suposa la plasmació del compromís de la Generalitat en la defensa del patrimoni cultural de la nostra comunitat i d'una manera especial en la recuperació del valencià com una llengua història i pròpia del nostre poble. La llei afirma que el valencià és part substancial del patrimoni cultural de la nostra societat i com a tal el Govern Valencià es considera posseïdor de la capacitat necessària per tal de possibilitar que els diversos sectors socials de la tota la comunitat puguen sentir-se compromesos en el procés de recuperació del nostre idioma, el valencià, que ha tingut l'honor de rebre del nostre poble la seua estima.

I tot açò no és una cosa que la diga jo, està inclús reconegut en la referida Acadèmia Valenciana de la Llengua que vosté ha mencionat. En el preàmbul de la Llei 7/1989, de 16 de setembre de creació de l'Acadèmia Valenciana de la Llengua, l'article 3 reconeix que l'idioma valencià és posseïdor d'una tradició lexicogràfica i literària, d'una realitat lingüística genuïna valenciana i d'una normalització consolidada.

El valencià, senyors, és la nostra llengua, és utilitzada moltes vegades com una mena de discòrdia entre els valencians en lloc de ser el que ens caracteritza, o siga, una senya d'identitat nostra, un tret comunitari d'identificació i d'unió entre tots nosaltres, els valencians i les valencianes.

Jo crec que seria molt que considerarem la qüestió de la llengua com que és una part molt important que l'idioma valencià deixara de ser un motiu de debat partidista i passara a ser un objecte de debat seriós i que arribarem a entendre'ns en el que és la defensa de la nostra llengua, de la llengua valenciana i de l'idioma valencià.

Crec que l'exposició ha sigut prou clara, crec que el que estem fent no és per part del govern del Partit Popular paper mullat, estem defenent -i seguim dient-ho-, estem defenent la llengua valenciana, estem defenent l'idioma valencià, i no és per a res del món ni un menyspreu de cara a les universitats, de cara a la gent que escriu en valencià o que llig en valencià o que utilitza el valencià, al revés.

Per part d'este govern, per part del govern del Partit Popular el que estem és defenent eixe ús del valencià, estem defenent el nostre idioma i estem defenent la nostra llengua. Per tant, anem a dir-li que el nostre grup no recolzarà la seua proposició no de llei.

Res més i moltes gràcies.

La senyora presidenta:

El senyor Cardona i Pla:

Jo podria estar d'acord amb moltes parts de les que vosté s'ha referit, senyora diputada del Partit Popular, sempre que això implicara també una defensa de les persones que tenen la titulació de la Junta Qualificadora de Valencià quan van a treballar a unes altres comunitats autònomes. Perquè, de què em servix que defensen una llengua quan resulta que la gent que l'estudia i la gent que té una certificació no pot utilitzar-la?

A vore. La segon part de la meua proposta de resolució diu: «que es realitzen les accions necessàries davant del govern de les Illes Balears encaminades a aconseguir l'homologació de les titulacions i els coneixements de la llengua pròpia del valencià -que són la mateixa llengua, clar-, tal com estipulen tots els coneixement científics, tal com estipulen les sentències judicials i tal com tot el món definix».

Clar que jo vull que es defensa la llengua que ens és pròpia! El valencià! Que és la que contribuïx a formar la llengua catalana. Igual com el nostre castellà contribuïx a formar la llengua castellana. Clar! No lleva el que siga la nostra llengua pròpia, no lleva que no siga també la pròpia d'algun altre.

Ara d'ací una estona anem a parlar d'Ovidi Montllor. Ovidi Montllor ha sigut una persona que ha engrandit el valencià, que l'ha engrandit, que ha donat a conéixer poetes valencians i poetes de tota la comunitat lingüística, de Catalunya també, els ha donat conéixer per tot el món. Reconeixerem el seu esforç o pensarem que ell no mereix el nostre suport?

Mereixen el nostre suport el 99% dels escriptors en valencià que consideren que compartixen la llengua a Catalunya, al Roselló, a les Illes i a l'Alguer? O no el reconeixerem? Jo els he intentat donar en la meua primera part, els he intentat donar arguments legals, arguments científics, arguments d'autoritat externa. Però, jo en este moment el que els estic plantejant ja és una altra qüestió, és que la seua defensa etèria d'una suposada llengua pròpia es veja realment en la pràctica, en la pràctica.

Van vostés a defensar la igualtat dels espanyols pel que respecta a les titulacions administratives sobre les llengües? Van vostés a acabar, al final, amb eixe complex d'inferioritat que mostren sempre, que els dóna la sensació que contribuir a formar una llengua gran, contribuir a formar. sembla ser que a vostés els dóna la sensació que és convertir-se en xicotets? La nostra manera de parlar el castellà ens fa depenents d'algú? Ens fa més xicotets? Ens fa reduïts? Nosaltres considerem que no. Nosaltres considerem -i ja ho vaig dir al senyor conseller, i ara vaig a repetir-lo- que compartir la nostra llengua, el valencià, junt amb la modalitat que es parla a Barcelona, junt amb la que es parla al Roselló, compartir una llengua no la fa més xicoteta, l'engrandix. El que la nostra manera de parlar estiga compartida amb unes altres terres la fa més gran i la fa més forta.

Nosaltres, senyora diputada, no veiem que vostés donen suport i reconeguen l'esforç de tota la gent que està treballant per la nostra llengua, que, per cert, la grandíssima majoria d'ells no tenen cap problema en considerar que la seua llengua és la mateixa que es parla en unes altres terres. Els ensenyants, els escriptors, els correctors, els traductors, els promotors lingüístics, els periodistes, els personatges públics que habitualment s'expressen en valencià, nosaltres mateixos que escrivim el 95% de les nostres coses en valencià, que ens expressem en el 95% de les vegades ací en valencià, no ens sentim respectats ni recolzats ni defensats per la pròpia Generalitat que fa el possible per reduir el nostre àmbit d'actuació.

Nosaltres considerem que demanar esta derogació, que les Corts Valencianes insten el Consell perquè derogue eixa ordre és una mostra que estes Corts defensen a les persones que estan treballant per esta llengua.

La senyora presidenta:

El senyor Cardona i Pla:

. i a les persones que l'estan potenciant i defensant.

La senyora presidenta:

La senyora Salvador Moliner:

Senyor Cardona, vosté acaba de dir que està dins d'eixa gent que escriu i que inclús ací escriu, parla i defensa en valencià. Jo també! I no em sento per a res menyspreada, ni. , al revés, em sento recolzada per part del govern del Partit Popular, òbviament. I jo escric, llijo, interpreto, escolte i ho faig tot en valencià, igual com vosté.

Jo crec que, i ho he dit abans i li ho tornaré a repetir, nosaltres parlem el valencià però el parlem perquè ho hem decidit nosaltres, i ho hem decidit en una llei que és l'Estatut, ho hem decidit ahí i és una llei que forma part del bloc constitucional i on es diu clarament que el que nosaltres parlem és l'idioma valencià. Anem a respectar l'idioma valencià. Anem a recolzar l'idioma valencià. Anem a defendre l'idioma valencià. La nostra faena, tant seua com la meua, i com la de tots els parlamentaris que estem ací, és replegar el sentir del poble valencià i defensar-lo. La nostra llengua, la que es parla ací, és la llengua valenciana, tant al nord de Castelló com al sud d'Alacant, és el mateix.

Crec que el nostre lèxic, la nostra flexió verbal, les nostres particularitats valencianes són el que ens identifiquen com una senya pròpia, com un idioma propi. La llengua valenciana és la que es parla ací, a la comunitat. Aleshores, jo crec que el no podem fer és deixar a banda l'herència que han rebut els nostres avantpassats i que és un patrimoni que es mereix una consideració, que és una senya d'identitat i que no podem nosaltres renunciar a elles.

Anem a recolzar els escriptors que utilitzen el valencià, com vosté ha dit. No anem a fer una defensa etèria, com també vosté ha dit, per descomptat que no. Estem defensant el que tots els valencians i les valencianes hem reflectit en el nostre Estatut d'Autonomia, que és el que diu que l'idioma i la llengua és el valencià en la comunitat.

Res més i moltes gràcies.

La senyora presidenta:

Proposició no de llei sobre la construcció de la segona escola d'idiomes a la ciutat de València, presentada pel GP Esquerra Unida-Els Verds-Esquerra Valenciana: Entesa (RE número 18. 006, BOCV número 81)

El senyor Cardona i Pla:

Gràcies, senyora presidenta.

En esta proposta de resolució, nosaltres plantegem que les Corts -vaig a llegir-la textualment, és molt curteta-: «Les Corts Valencianes insten el Consell perquè en col·laboració amb l'Ajuntament de València -pel que suposa de cessió de terrenys i de necessària col·laboració amb la població on normalment deuria anar ubicada-, es comprometa a iniciar al 2006 la tramitació per a la construcció de la segona escola d'idiomes a la ciutat de València». Això de «al 2006» és objecte d'una esmena perquè en la redacció inicial posava «al 2005».

Per a justificar esta petició, a mi m'agradaria fer algun comentari sobre la situació actual de l'escola d'idiomes oficial, l'única que existix, que porta 39 anys en funcionament. En principi, actualment té 12. 000 alumnes presencials, 3. 000 alumnes lliures, 1. 400 alumnes a distància que assistixen diverses voltes a l'any a l'escola, i que han suposat una sobreexplotació del centre. Perquè observen vostés l'esforç que s'ha fet per a atendre tota esta població, els he de dir que al llarg dels anys s'han anat suprimint, per exemple, lavabos públics, i s'han anat suprimint simplement per a donar cabuda a més idiomes. Actualment n'hi han tres lavabos públics masculins, per a 2. 900 alumnes, i quatre lavabos públics femenins, per a 9. 100 alumnes, només els presencials.

Des de la creació de l'escola la plantilla ha passat de 40 treballadors a 125, i l'alumnat, de 720 persones a 12. 000. El departament d'àrab i portugués disposa de 21 metres quadrats per a 2 idiomes i 8 professors. El departament d'espanyol per a estrangers, italià, rus i valencià, disposa de 58 metres quadrats per a 20 professors.

N'hi ha algun problema també en el tema de l'evacuació per incendis. Se van haver de fer determinades escales que no complixen la normativa i que realment posen la gent, en el cas que n'hi haguera un desastre, la posen en situació realment complicada, simplement perquè l'escala no té eixida, no té eixida a l'exterior, sinó que desemboquen en diversos llocs, diguérem, que es bloqueja.

Per tant, l'estat de les instal·lacions sanitàries, el tema de l'aforament de l'escola i la falta d'espai i el tema de l'evacuació contra incendis és realment complicat.

En este moment, l'Escola Oficial d'Idiomes no absorbix la demanda de la ciutat. El tema dels idiomes, especialment els minoritaris, estan sent oferits en centres privats perquè l'Escola Oficial d'Idiomes no és que no vullga oferir-los, sinó que no pot per la manca d'espai. Cada any es queden sense plaça centenars d'alumnes, encara que ací s'estan matriculant 36 alumnes en aules que tenen un aforament de 28. Per tant, la qüestió és bastant inaguantable. En este moment se fan 13 hores d'obertura ininterrompuda, tres modalitats d'ensenyament, nou idiomes, classes diàries d'una hora, classes alternes de dos hores i grups intensius. Tot això són les coses que s'han fet en esta Escola Oficial d'Idiomes per a intentar donar resposta a les necessitats de la població.

Vaig a comentar-los alguns detalls sobre el perquè faria falta una altra Escola Oficial d'Idiomes. Aquí tenim un llistat que em sembla important ressaltar, que establix quants habitants n'hi han per escola oficial d'idiomes. En este moment, per exemple, tenim que en València n'hi ha una escola oficial d'idiomes per a 1. 465. 000 habitants. Els he de dir, per exemple, que en Saragossa, per a 656. 000 habitants, n'hi han dos escoles d'idiomes; que en Astúries, per a 850. 000 habitants, n'hi han dos escoles d'idiomes. No vaig a posar-los ara exemples de Madrid, per exemple, o Barcelona, a on el nombre d'habitants per escola d'idiomes, evidentment, és molt més reduït que ací en València. De fet, som l'última gran ciutat, l'última gran ciutat en nombre d'habitants per escola oficial d'idiomes.

Per tant, no s'està podent complir amb l'obligació que tenen estes escoles que, evidentment, és donar eixida, és donar resposta a l'aprenentatge d'idiomes en determinades comunitats autònomes.

A mi m'agradaria comentar alguns aspectes en què el Partit Popular sempre està d'acord, i és una vocació d'esta comunitat autònoma a on les llengües són un element realment important i fonamental per al seu desenvolupament i per a la seua evolució. No anem a parlar ara del tradicional sector exportador. Una indústria com la del taulellet s'ha basat, d'una manera realment bàsica, en l'exportació de la seua producció a múltiples països del món. I, per exemple, ahí s'hauria de ressaltar la importància d'idiomes que en un principi no són l'anglés, no són dels més parlats o no són dels països més rics però, per exemple, l'àrab ha hagut de ser un element important, perquè n'hi ha molta exportació que s'ha adreçat als països àrabs.

He de ressaltar l'exportació, per exemple, d'un producte tan tradicional com la taronja, que sempre s'ha basat, el seu creixement s'ha basat en l'exportació i precisament a enviar produccions a altres països.

He d'indicar una altra de les activitats fonamentals i econòmiques del nostre país, que és el turisme. Ja no només el tema de la recepció dels turistes ací, en la nostra terra, que implica tindre persones que dominen els diferents idiomes, sinó també la difusió, l'extensió, la venda d'este producte, que és importantíssim i que és fonamental i que està suposant un augment del producte interior brut realment important i que requerix professionals formats per a poder fer totes estes tasques que han de vore amb la difusió i que necessiten el coneixement d'unes altres llengües.

Jo, en este moment, considere que el que hauríem de fer totes les persones d'esta comissió, el que hauríem de fer tots els partits és donar suport a esta petició, a la necessitat que es construïsca una segona escola d'idiomes en València, com una manera de donar resposta a la demanda ciutadana, però també com una manera de donar els millors recursos perquè la nostra activitat econòmica no es veja minvada, o que hàgem de buscar els professionals en unes altres zones perquè vagen fent faenes que hauríem de tindre professionals i persones formades ací mateix, en el País Valencià.

Per tant, jo considere que és una petició en què tots els grups podem estar d'acord, en què donaríem un impuls fonamental a la construcció d'esta Escola Oficial d'Idiomes tan necessària i que està sent tant exigida per la gent que està treballant en la mateixa escola d'idiomes que hui en dia existix i per al poble valencià.

Gràcies.

La senyora presidenta:

El senyor Cardona i Pla:

Sí, ja he comentat que l'esmena estava inclosa i que era per al 2006.

La senyora presidenta:

La senyora Noguera Montagud:

La senyora presidenta:

El senyor Clemente Olivert:

La senyora presidenta:

El senyor Cardona i Pla:

Bé, és que exactament això és el que demanem. Nosaltres el que demanem és que en el 2007 València tinga una segona escola oficial d'idiomes.

Vosté ens diu «clar, vostés ho demanen, però fan mal en demanar-ho perquè això ja està aconseguit». Segons, senyor diputat. Nosaltres no hem vist encara la cessió de la parcel·la i vosté ens diu que tots els tràmits estan, tots els tràmits estan en procés i fets. Però això també ens ho dien, també ens ho dien en el 2004.

Jo els vaig a llegir literalment la resposta que li van donar a la senyora Noguera en el 2004. «S'estan estudiant. ». Dien el següent, eh: «s'estan estudiant i analitzant diverses alternatives perquè la ciutat de València dispose d'una segona escola oficial d'idiomes». I això ja ho dien perquè estava inclosa en el Programa d'infraestructures educatives Creascola.

Per tant, a nosaltres, segons vosté, en el 2004 ens haguérem hagut de donar per satisfets perquè eixa escola ja estava en el procés de realitzar-se. Però estem ja a meitat de 2006 i encara no sabem ni si s'ha cedit la parcel·la de l'ajuntament a la conselleria per a realitzar-se.

Per tant, nosaltres no veiem contradicció entre la informació que vosté ens dóna i la petició, i la possible petició per part de les Corts Valencianes perquè això es faça. De fet, el que considerem és, al contrari, considerem molt positiu que les Corts Valencianes ho demanaren i instaren al Consell perquè simplement quedava constància que les Corts Valencianes estan assabentades de la situació i l'únic que fan és, en compliment de les seues funcions, en el compliment de les seues funcions, de mirar quines són les necessitats del poble valencià, plantejar-les al Consell de la Generalitat.

Enguany, en octubre de 2005, es va arribar. , li ho dic per donar-li algunes dades més importants, era el 2005, eh, ja no era el 2004. En octubre de 2005 van haver 13. 000 preinscripcions per al curs 2005-2006. D'eixes 13. 000, només 6. 000 van aconseguir plaça. És a dir, 7. 000 persones es van quedar sense poder entrar en eixa preinscripció.

En tot el País Valencià, 4,5 milions d'habitants, hi ha 11 escoles d'idiomes. Eixim a 406. 000 habitants per escola d'idiomes. Només, només en té més Galícia, que són 458. 000 habitants per escola d'idiomes. Totes les demés ens superen, ens superen en molta distància.

Per tant, nosaltres analitzades les carències, analitzat el retard que s'ha portat en la construcció d'esta segona escola oficial d'idiomes, analitzant que les Corts Valencianes poden instar el Consell que procure, intente ser àgil a l'hora de cobrir una necessitat que han detectat estes Corts, nosaltres considerem que esta proposta de resolució continua sent plenament vigent i que farien molt bé les Corts en donar-li suport. Seria una manera d'indicar a la població que les Corts Valencianes realment sí que estan prop de la població i de les necessitats que la població detecta, i seria una manera que estes Corts complisquen les seues funcions, i simplement li recorden a la conselleria que esta escola oficial d'idiomes és absolutament imprescindible, necessària i que s'hauria de donar una miqueta d'agilitat a l'hora de resoldre este greu problema.

Gràcies.

La senyora presidenta:

El senyor Clemente Olivert:

Mire, señor Cardona, ustedes realmente en su propuesta no piden una escuela oficial de idiomas en el 2007, que es lo que yo le he anunciado. O sea, ustedes lo que piden es que se inicien los trámites en el año 2006. Lo que pasa es que, bueno, lo que nosotros le hemos adelantado, la postura de la conselleria y la postura del ayuntamiento es más ambiciosa, es más ambiciosa para los valencianos que la propuesta que presenta usted, que presenta su grupo. Simplemente, señor Cardona, les hemos pasado a ustedes por la izquierda. Ustedes pretendían simplemente la iniciación de un trámite, y nosotros lo que les ofrecemos es realmente una escuela que sea una realidad en el año 2007.

La senyora presidenta:

(Se suspén la reunió a les 11 hores i 38 minuts)

(Es reprén la reunió a les 12 hores i 05 minuts)

Recepció d'esmenes i nomenament de la Ponència que ha d'informar sobre el Projecte de proposició de llei de modificació de la Llei 10/1990, de 15 d'octubre, de l'esport.

La senyora presidenta:

La única enmienda presentada creo que se les ha repartido a todos ustedes y, si no, se les está repartiendo en estos momentos. Y pasamos, entonces, al nombramiento de los ponentes, si los portavoces están preparados para ello.

La senyora Nácher Pérez:

La senyora presidenta:

La senyora Nácher Pérez:

La senyora presidenta:

El senyor Cardona i Pla:

Sí. Com a titular, Ramon Cardona; i com a suplent, Joan Antoni Oltra.

La senyora presidenta:

La senyora Noguera Montagud:

(Inoïble)

Proposició no de llei sobre el cobriment de totes les places necessàries d'educador o educadora d'educació especial en tots els centres ordinaris d'infantil, primària o secundària que ho necessiten, presentada pel GP Esquerra Unida-Els Verds-Esquerra Valenciana: Entesa (RE número 24. 003, BOCV número 93).

La senyora presidenta:

Pasamos, entonces, al siguiente punto del orden del día, que es el número 4. Y es la toma en consideración de la Proposición no de ley sobre la cobertura de todas las plazas necesarias de educador o educadora de educación especial en todos los centros ordinarios de infantil, primaria o secundaria que lo necesiten, presentada por L'Entesa.

El senyor Cardona i Pla:

Gràcies, senyora presidenta.

Partim d'una idea, que no és una opinió, sinó que és una estipulació legal. En l'ordre de 16 de juliol de 2001 es regulava l'atenció educativa a l'alumnat amb necessitats educatives especials, escolaritzats en centres d'educació infantil i educació primària. I en el text de la inserció s'establia el següent: «el centre ordinari, dotat amb els recursos personals i tècnics adequats, resulta el context més normalitzador i integrador, per la qual cosa l'escolarització ha de produir-se com a norma general en eixos centres ordinaris».

Açò recorde que és una norma de l'any 2001, per tant una norma feta pel propi Partit Popular, on considerava que les persones que tenien necessitats educatives especials podien i devien ser ateses en el centre ordinari, si això resultava beneficiós.

El que establia també és que havien d'existir en eixe centre ordinari recursos personals i tècnics adequats. Respecte això, en el propi text de la inserció, en l'apartat 20, s'establia la figura del educador/educadora d'educació especial; i a més establia les ratios, el nombre d'alumnat que havia d'existir per educador/educadora. Per exemple, dia el següent: de 3 a 5 alumnes que tingueren trastorns profunds del desenvolupament, psicosis, autisme, havia d'existir un educador; o si n'hi havia alumnes plurideficients amb discapacitat motòrica, cada 4 o 5 alumnes havia d'existir un educador/educadora d'educació especial, etcètera, etcètera.

El que em sembla important ressaltar i indicar. Ha d'existir este personal, ha d'existir en els centres ordinaris, i a més és bàsic i essencial per a complir en una estipulació legal, que és que les persones amb necessitats educatives especials moltes d'elles estan molt ben ateses en els centres ordinaris.

Què passa? Doncs el que passa és que en els centres ordinaris no existixen, no existix tots els professionals que caldrien d'educadors/educadores d'educació especial.

Jo vull recordar que nosaltres ja portem, ja anem insistint en el tema este, de la carència d'estos professionals, anem insistint des de l'any 2003. Perquè en alguns centres concrets, en aquell moment ens van vindre centres de l'Alcúdia, centres de Sagunt, se'ns insistia que no n'hi havia. n'hi havia falta d'estos professionals, i per tant alguns alumnes no podien estar atesos.

Esta mateixa, esta mateixa proposta de resolució és de desembre de 2004. Un moment en què també es van produir problemes reals i greus de falta d'atenció a l'alumnat per carència d'educadors. És dir, de desembre de 2004. I pareixeria que havia hagut prou temps per a resoldre's el tema. Però ens van trobar que a gener de 2006, gener-febrer de 2006, és a dir, pràcticament despús-ahir, van haver problemes greus per la falta d'educadors. Ens vam trobar que el dimarts 10 de gener va eixir una notícia que dia que la falta de tots els educadors va obligar a emportar-se els xiquets a casa a Alacant. Realment, arribaren a faltar 20 professionals i, per tant, van haver d'endur-se els xiquets a casa perquè no podien estar atesos.

Ens trobem que en gener de 2006 es van estar donant problemes en centres de les tres províncies: de Castelló, de València i d'Alacant, per falta d'educadors. El síndic de greuges va obrir una investigació per la falta d'educadors d'educació especial i la veritat és que va haver en eixe moment, en gener, meitat de gener, principis de febrer de 2006, va haver un vertader problema, una situació on les persones no estaven ben ateses, on les persones amb discapacitats que estaven en necessitats educatives especials, que estaven en els centres ordinaris, no estaven ben ateses.

Com ja portem moltes iniciatives parlamentàries sobre el tema, jo ací tinc una resposta del senyor conseller a una pregunta oral, que vam estar treballant, i el que ens dia és que tot estava clar, que tot estava cobert i que teníem tants educadors i tants fisioterapeutes, i tants. Comentava que pràcticament estava tot resolt. Esta resposta recorde que és d'abril de 2005. Un any després continuen havent carències i dificultats.

Per això nosaltres hem presentat esta proposta de resolució. El que demanem és el següent: cobrir totes les places necessàries d'educador o educadora d'educació especial en tots els centres ordinaris d'infantil, primària i secundària que tinguen escolaritzats alumnes que necessiten l'atenció d'aquests professionals. És una consideració bàsica per a atendre a persones amb necessitats educatives especials. Si no es fa aixina la integració fracassarà, si no es fa aixina les persones no podran ser ateses en els centres ordinaris i no rebran allò al que tenen dret: una educació adequada a les seues necessitats i als seus problemes.

La segona cosa que demanàvem: dur a terme les convocatòries d'ocupació pública adients per a garantir la cobertura de places d'educadora o educador d'educació especial amb personal en modalitat de contractació estable. Nosaltres sabem que s'han estat fent algun tipus de proves o algun tipus d'oposicions per a entrar el personal, sabem que s'estan configurant borses per a fer les substitucions, però considerem que.

La senyora presidenta:

El senyor Cardona i Pla:

. no està cobert tot el personal.

I, en tercer lloc, estem demanant que es coordinen les actuacions de les conselleries de Cultura, Educació i Esport, Justícia, Administracions Públiques i Economia, Hisenda i Ocupació, perquè ara en este moment per a cobrir les places d'educadors feia falta el concurs d'estes tres conselleries i era un dels motius perquè s'estiguera tardant tant a l'hora de cobrir les places.

Per tant, considerem que l'aprovació d'esta proposta de resolució seria extraordinàriament positiva per a cobrir unes necessitats bàsiques i per a atendre millor a persones que realment ho necessiten en el nostre sistema educatiu.

La senyora presidenta:

La senyora Noguera Montagud:

La senyora presidenta:

La senyora Peña Villaescusa:

(inintel·ligible)

La senyora presidenta:

El senyor Cardona i Pla:

Des de desembre de 2004, quan vam presentar esta proposta, s'han resolt alguns problemes i han aparegut uns altres. De fet, nosaltres, ja en gener de 2006, hem tornat a presentar una iniciativa parlamentària, que és la compareixença del conseller perquè ens explique la carència d'educadors i d'educadores d'educació especial als centres ordinaris. És a dir, crec que és la quarta iniciativa parlamentària que presentem per este tipus de carències.

Concretament, en gener de 2006 va ser escandalós el moment concret on es va evidenciar que els problemes no s'estaven resolent. De fet, va ser tan escandalós que considerem que probablement en gener de 2006 sí que s'ha donat una xicoteta inflexió en el comportament de la conselleria, precisament, perquè va ser escandalós la quantitat d'alumnat que de prompte no estava atés.

Vosté m'ha llegit la part legal i m'ha dit que tot està regulat. Del que nosaltres ens queixem és que les coses regulades no es complisquen en este moment concret. Nosaltres ens basem en la regulació que està feta en l'ordre de 16 de juliol de 2001. Però és que el que veem és que el Partit Popular no es basa en eixa regulació, perquè si es basara, hui en dia no hi hauria eixe tipus de carència.

Atenció a un altre aspecte. Sí que és cert que la petició de personal complementari se fa per part del centre educatiu, però també és cert que a l'hora d'establir el dictamen d'escolarització, és a dir, a l'hora de definir que un alumne que pot presentar necessitats educatives especials va a ser atés en un centre ordinari, els psicopedagogs corresponents, visats pel director de l'Espec corresponent, i visats per la inspecció corresponent, en eixos informes psicopedagògics ja apareixen els recursos personals que calen per a eixe alumne.

I el que ens estem trobem és que molts recursos que estan establerts com a necessaris en els dictàmens d'escolarització, molts recursos que l'administració coneix, perquè si estan en escolarització passen per tot el tràmit administratiu, no són realment complits per l'administració. Resultat: una persona arriba a un centre ordinari on s'ha definit que necessita cert tipus de recursos i quan arriba a eixe centre ordinari no els té. L'administració va darrere de les mateixes necessitats que els seus propis equips i els seus propis serveis determinen i establixen.

Vosté em comenta el nombre de contractacions d'educadors per cada curs. Jo tindria dos preguntes a fer-li a eixe nombre de contractacions. Primer, no són acumulatives -jo és una qüestió plantejaria. És a dir, contracten 348 en el 2003, però no en contracten 431 sobre eixos 348, sinó que en l'any 2004 n'hi ha 431 contractats. En l'any 2005 no en contracten 488 sobre eixos 431, sinó que en el 2005 n'hi ha 488 contractats. Per tant, són 53 persones més del 2006 respecte al 2004, però no arriben a cobrir les necessitats reals que tenien els centres educatius.

Una altra qüestió que també cal vore en este tema de les contractacions. No es fan en setembre, no es fan en setembre-octubre. Moltes d'elles es fan en febrer, moltes d'elles es fan en gener-febrer. És a dir, els alumnes ja han portat tres, quatre, cinc mesos en un centre ordinari sense l'atenció eixa necessària.

De cap manera considerem nosaltres que la nostra proposta de resolució sobra. Nosaltres considerem que hui en dia continuen vigents les carències i que, a més, els quatre punts concrets que consten en la nostra proposta de resolució són hui en dia totalment vigents.

Com abans no he tingut temps, li comentaré l'última: «fer les actuacions necessàries perquè aquests professionals depenguen de la Conselleria de Cultura, Educació i Esport, per tal de fer més ràpida la dotació d'aquestes places i més eficaç la situació que té aspectes també educatius». Vosté m'ha comentat que hui en dia, per a alguns aspectes de substitucions, ja la competència està en la Conselleria d'Educació. Ho sabem. El que nosaltres demanem aquí és que estos professionals depenguen d'Educació perquè la seua funció no és merament cuidadora o assistencial, sinó que la seua funció també té aspectes educatius i, per tant, la seua dependència podria ser total de la Conselleria d'Educació.

Són quatre punts que nosaltres considerem totalment en vigor i que el seu compliment per part de conselleria seria realment correcte i adequat per a les necessitats que hui en dia es plantegen.

La senyora presidenta:

Moltíssimes gràcies, senyor Cardona.

La senyora Peña Villaescusa:

Proposició no de llei sobre la celebració en 2006 de l'any Ovidi Montllor, presentada pel GP Esquerra Unida-Els Verds-Esquerra Valenciana: Entesa (RE número 24. 839, BOCV número 93).

La senyora presidenta:

Y pasamos al siguiente punto del orden del día, que es la toma en consideración de la proposición no de ley sobre celebración en 2006 del año Ovidi Montllor, presentada por L'Entesa.

El senyor Cardona i Pla:

Gràcies, senyora presidenta.

Vam presentar aquesta proposició en febrer de 2005 -a vore la data-. el 19 de gener de 2005.

En març de 2005 es complien deu anys de la mort d'Ovidi. En eixe temps s'estava preparant, en el seu poble, per part de diferents organitzacions i associacions, s'estava preparant que, des de març de 2005, quan havia fet deu anys de la mort d'Ovidi, fins març de 2006, es fera un any de reconeixement i un any de potenciació de la figura d'Ovidi Montllor.

Nosaltres, sabedors d'eixa iniciativa, vam decidir fer esta iniciativa parlamentària, en la qual demanàvem que l'any 2006 es declarara per part del Govern Valencià l'any Ovidi Montllor.

En eixa proposició no de llei demanàvem que les Corts Valencianes instaren la Conselleria de Cultura, Educació i Esport a recolzar les diferents activitats que organitzen les associacions cultural al voltant d'aquest esdeveniment; que les Corts Valencianes insten la Conselleria de Cultura, Educació i Esport a recollir, editar i difondre les pel·lícules en les quals va participar Ovidi Montllor i les obres de teatres, com també recollir i publicar les composicions per a espectacles teatrals que encara continuen inèdites; i també que les Corts Valencianes instaren la Conselleria de Cultura, Educació i Esport a recolzar la difusió de la recopilació de l'obra discogràfica d'Ovidi Montllor, antologia que consta de tretze discos compactes i un llibre, enviant una còpia a tots els instituts de secundària del país per tal que coneguen l'obre d'Ovidi Montllor.

Nosaltres considerem de justícia que un poble reconega a les persones que han fet alguna cosa pels valors d'eixe poble, a les persones que han assolit objectius importants, objectius en el camp de la ciència, objectius en el camp de l'art, objectiu en el camp de la potenciació, de la difusió i del reconeixement de la nostra cultura. I nosaltres considerem que Ovidi Montllor cau directament en eixe tipus de casos, una persona que va fer de la seua vida, va fer del seu treball i de la seua tasca una constant reivindicació del seu país, de la seua ciutat, de la seua llengua; una persona que va potenciar d'una manera extraordinària el valencià, que el va donar a conéixer a tot el món.

Jo vull dir algunes de les coses que es van dir d'ell a l'hora de presentar l'any Ovidi, que es va realment celebrar durant l'any passat per part de moltes entitats, que van començar en el seu poble, van començar a Alcoi, però que van tindre una fortíssima repercussió al llarg de tot el País Valencià. De fet, estes associacions van comentar que no podien arribar a satisfer totes les peticions que tenien per a arribar a tots els llocs que volien fer activitats de reconeixement i de coneixement d'Ovidi.

L'Ovidi representa un veritable símbol de la coherència personal ideològica tan escassa als nostres temps, des de les seues cançons, des del seu treball com a actor, però sobretot des de la seua posició personal, lluità sempre de la banda de la seua gent, de la seua classe i del seu país.

L'objectiu de l'any Ovidi Montllor seria compartir

(so d'un mòbil)

amb tothom la figura de l'Ovidi, la seua música, el seu discurs, la seua ironia i el seu compromís. Volem que tots i totes aquelles que no hagen conegut l'Ovidi ho puguen fer i puguen arribar a estimar el seu treball, tal i com ho fet aquells que sí hem tingut l'oportunitat d'accedir-hi. I també volem amplificar el seu missatge, proclamar l'obra d'un artista que al llarg de la seua vida, com tots sabem, fou arraconat per l'oficialitat d'aquest país nostre, tan culturalment deficitari i tan estrany.

Cal comentar que la tasca d'Ovidi va començar molt abans de la transició. El treball d'Ovidi Montllor va ser ja des dels anys 60 d'una gran potència, però en eixe temps estava quasi prohibit i irreconegut precisament perquè, evidentment, la seua vida i la seua obra no era cap tipus de suport de la dictadura, sinó ben al contrari: una denúncia continua. Però el sorprenent és que després quan va arribar la transició, tampoc es va reconéixer ni a ell ni a moltes altres persones com ell tota la tasca que havien fet, tot el treball, tota la lluita que havien portat per portar la democràcia, però no només per portar la democràcia, sinó una lluita de difusió de la cultura del poble valencià.

Jo vull ací recordar que l'Ovidi tenia molts aspectes en la seua vida, molts aspectes que caldria reconéixer. L'aspecte com a actor: va fer 48 pel·lícules, va participar en la companyia de Núria Espert, va participar en múltiples muntatges teatrals des del grup la Cassola, que va començar en la seua ciutat natal. Però nosaltres volem reconéixer també que l'aspecte de la nova cançó va ser un dels aspectes més reconeguts, més cridaners de la figura d'Ovidi Montllor.

A mi m'agradaria parlar de la tasca que han fet els cantants en valencià sobre la difusió dels nostres poetes, però voldria comentar, sobretot, la tasca que va fer Ovidi en la difusió de l'obra de Vicent Andrés Estellés. Comenten que Vicent Andrés Estellés plorava quan sentia recitar Ovidi Montllor «Els Amants de València». Nosaltres considerem que tot el poble valencià té un deute amb esta persona, que tot el poble valencià deuria conéixer la força i la potència d'Ovidi Montllor, i per això considerem que la Generalitat, el Consell de la Generalitat faria molt bé a fer una difusió intensa i intensiva de l'obra d'esta persona tan important per a la cultura del País Valencià i per a les persones que ens estimem el valencià, el nostre país i la nostra llengua.

La senyora presidenta:

La senyora Soler Cejudo:

Gràcies, senyora presidenta.

Sí, senyor Cardona, clar que sí! És evident que el Grup Parlamentari Socialista anem a recolzar aquesta iniciativa bàsicament perquè la compartim, compartim els arguments que ha donat el senyor Cardona i que han sustentat la defensa de la seua proposició no de llei que proposa a esta comissió. I anem a fer-ho, anem a recolzar-la, simplement perquè no podia ser d'una altra manera. Raons n'hi han i ben fonamentades i, a més a més, raons més que de pes però, sobretot, i jo crec que el més important, perquè es tracta d'una qüestió que afecta el sentiment, les emocions, el tracte just cap a les persones, cap a un ser humà, cap a una persona que va destacar, i molt, en les facetes artístiques més variades i més diverses, i que sempre, sempre, -i açò és el fonamental- sempre va portar les senyes d'identitat amb orgull, eixa essència del poble valencià i les seues arrels allà on anava.

I perquè això, senyories, és un gran valor, un valor que per obligació moral, el seu poble valencià deuria considerar. I, en aquest sentit, crec que aquest Govern té un deute moral, tal com dia el company Cardona, un deute moral i un deute ja no sols amb el mateix artista i valencià que és l'Ovidi, sinó amb tota la societat valenciana que mereix i que té el dret de poder conéixer, de poder disfrutar de la seua creació artística, de la seua obra i, en definitiva, de conéixer amb profunditat tot el que va significar la personalitat d'aquest artista que, sens dubte, va deixar una empremta característica al si de la nostra cultura valenciana. I això és innegable, senyories.

Miren, la Generalitat Valenciana és una institució que representa i que, per tant, pertany a la totalitat de valencians i valencianes, encara que a les seues senyories no els agrade escoltar açò. El Partit Popular governa aquesta comunitat des de fa ja 11 anys, i això és innegable i es nota, segur, a bon segur que es nota, sobretot en la minva de qualitat de vida dels valencians i de les valencianes en estos últims dos anys.

Com els deia, vostés tenen en exclusiva la responsabilitat, donada la seua majoria parlamentària, d'autoritzar qualsevol iniciativa que pretenga la dignificació d'aquest il·lustre alcoià. Altres institucions, com la Generalitat de Catalunya o, ara bé, la Universitat d'Alacant, li han dedicat diversos actes a la seua memòria amb motiu dels 10 anys de la seua desaparició. Per contra, la nostra institució autonòmica, la Generalitat Valenciana, que al seu dia -ho vull recordar-, que a les portes de la seua pròpia mort, l'any 1995, li va atorgar una distinció honorífica, va a donar la callada per resposta en aquest moment.

Resulta molt trist, com a alcoiana. Tinc dret a assumir que el meu poble, el meu ajuntament, pels vots en contra del Partit Popular, li haja negat al seu fill un merescut homenatge, tot i que tant el meu com el seu poble sempre ha estat present a les seues composicions.

Jo crec que és una qüestió de justícia que davant d'aquesta oportunitat, el Grup Parlamentari Popular es replantege eixa actitud d'indiferència i de menyspreu que els caracteritza en cada ocasió que es parla de la persona d'Ovidi i que finalitze recolzant aquesta coherent i sensata iniciativa.

Moltes gràcies.

La senyora presidenta:

La senyora Nácher Pérez:

Gràcies, senyora presidenta.

En diverses ocasions, és veritat que s'han demanat des d'estes Corts Valencianes les declaracions d'anys commemoratius, i ha segut a proposta de les Corts Valencianes, amb l'objectiu de recordar i recuperar un personatge històric clau per al millor coneixement de la nostra música i cultura.

Fins ara, el criteri sempre ha segut la commemoració a un termini més llarg de la data de naixement, mai de la mort de la personalitat rellevant en l'àmbit de la comunitat. Aixina, podem destacar que en l'any 2001 es va declarar l'any de Joaquín Rodrigo, amb motiu del centenari del seu naixement, que va nàixer en 1901 al 1999. En l'any 2004 es a declarar l'any Vicent Martí i Soler, amb motiu del 250 aniversari del seu naixement, 1754 a 1806. Es demana per al 2006, que no es complixen 10 anys de la mort d'Ovidi, sinó que es complixen 11 anys de la seua mort.

Possiblement no siga un termini suficientment llarg comparat amb els aniversaris que abans s'han celebrat per a commemorar durant tot l'any eixa efemèrides i, a més, que resulta molt més apropiat celebrar l'aniversari del seu naixement que, en este cas, l'Olvidi va nàixer el 4 de febrer de 1942.

Per tant, no per això reneguem des del Govern de la Generalitat Valenciana de recuperar la memòria d'Ovidi. Així, l'Institut Valencià de Cinematografia està iniciant i veu convenient fer un programa de cicle de pel·lícules en les quals va participar com a actor Ovidi al llarg d'este any 2006.

Per tant, crec que esta proposició no de llei no és acceptada no per posar en qüestió la figura d'Ovidi Montllor, sinó més que res per seguir el criteri que han seguit fins a estos moments.

Que un poble reconega el que ha fet un personatge pel seu poble és important i, per això, les seues senyories van a permetre'm que siga un poc localista en estos moments, com a alcoiana que sóc. Em pareix molt bé que es demanen homenatges a Ovidi però no que ens oblidem de figures tan importants que també han contribuït en esta societat valenciana, com és Andreu Sempere, humanista del segle XVI; Eduardo Victoria, que va ser un científic; Juan Gil Albert, que va ser un escriptor; Joan Valls, que va ser un poeta; Carmen Llorca, que va ser una escriptora; Amando Blanquer, que va ser un músic i els pintors del segle XIX, que van configurar i van ser una part molt important de la nostra cultura, com poguera ser el senyor Cabrera o el senyor Laporta.

Per tant, tinc l'honor de ser d'una localitat a on personatges il·lustres n'hem tingut i continuarem tenint-los, i crec que tots es mereixen un homenatge, no sols uns, no vore una visió esbiaixada, no sols uns i altres sí i altres no.

Moltes gràcies.

La senyora presidenta:

El senyor Cardona i Pla:

Precisament perquè uns sí i uns altres no és perquè demanem el reconeixement de l'Ovidi. Precisament perquè durant 10 anys s'intenta oblidar tota la gent que durant el temps de la dictadura va estar lluitant per la democràcia és perquè demanem l'homenatge a l'Ovidi. Precisament perquè s'ha fet tot el possible per a no escoltar-los, perquè no tingueren cap tipus de presència pública, perquè acabaren arraconats per un altre tipus de consideracions és perquè demanem l'homenatge a l'Ovidi.

Eixe suposat termini de més anys per a reconéixer les persones que han fet alguna cosa pel nostre país és una manera d'oblidar i de fer desaparéixer les persones que precisament durant els darrers anys de la democràcia han treballat de manera tan intensa per arribar a ella.

Jo recordaré que estes Corts han considerat que recordar l'aniversari de la República o que condemnar l'alçament militar del 18 de juliol, era una recuperació de la memòria indeguda, era «tants anys passats i vindre ara amb eixa cançoneta», és a dir, 70 anys es consideraven massa; 10, es consideren massa poc. Però la realitat és que el que està passant aquí és que sempre s'està tirant a l'oblit al mateix tipus de gent i a la gent que defensava concretament una mateixa manera de comportar-se.

Jo li diré que això dels 10 anys, que en són pocs, a uns altres del seu partit no els ha semblat massa. Per exemple, l'Organització Mundial del Comerç va celebrar el seu dècim aniversari i el PP va assistir al dècim aniversari del Concili Tarraconense, i va assistir, per exemple, al dècim aniversari de l'assassinat de Gregorio Ordóñez, coses que ens pareixen realment notables i qüestions que s'han de recordar, però l'Ovidi també. Ací, en este moment concret, nosaltres considerem que n'hi han motius suficients i sobrats.

Diu la llegenda que en el 1967 va assistir Ovidi a un concert de la Nova Cançó i quan va tornar a casa va començar a escriure la seua primera cançó, que se dia «La samarreta». Ovidi era d'una família humil i de tradició anarquista. I la cançó diu: «Jo sóc fill d'una família molt humil. Tan humil que d'una cortina vella, una samarreta em feren, vermella». Diu: «D'ençà de llavors, per aquesta samarreta no he pogut caminar ja per la dreta. He hagut d'anar contra corrent perquè jo no sé què passa, que tothom que et ve de cara porta el cap topant a terra».

Jo considere que vostés no han fet el suficient per a reconéixer esta figura. M'ha anomenat vosté Joan Gil Albert, Carmen Llorca, Andreu Sempere. Tots ells tenen carrer a Alcoi. El Partit Popular va negar un carrer amb el nom d'Ovidi Montllor. Per tant, ací n'hi ha un intent concret d'oblidar persones que tenen una determinada tendència política i persones que van fer de la seua aspiració democràtica el motor de la seua vida.

Quan jo comentava abans, en el tema de l'homologació de títols, que a les persones que han treballat pel valencià, que l'han estudiat, que l'han difós, que l'han fet gran, vostés els desprecien, estic parlant del tema d'Ovidi Montllor; estic parlant que persones que poden ser valencians universals, i poden ser universals perquè la seua obra aixina ho diu, perquè este home era actor de teatre, actor de cine, escriptor, era cantant, era un gran artista, que no va renunciar mai a la seua llengua, que ha donat a conéixer a tot el món Vicent Andrés Estellés i Josep Maria de Segarra, que ha donat a conéixer Papasseit, que ha donat a conéixer grandíssima gent de la nostra llengua, vostés pretenen dir que el seu referent cultural sembla ser Ausiàs March. Ausiàs March és medieval. Ja n'hi ha hagut molta gent de fa deu anys que és qui ha donat a conéixer Ausiàs March realment a tot el poble.

Ovidi Montllor és una persona que ha treballat pel valencià, que l'ha difós per tot el món, que l'ha portat a uns altres països i vostés li neguen un reconeixement, simplement perquè no els agrada la seua definició ideològica. Però Ovidi Montllor passarà per damunt de vostés i segur que d'ací molts anys a ell el recordaran i a molts de vostés, no.

La senyora presidenta:

La senyora Nácher Pérez:

Moltes gràcies, senyora presidenta.

Mire, senyor Cardona, m'alegra perquè hui vosté ha segut clar. Vosté ha dit i ha començat la segona intervenció dient de manera clara que el que vol destacar d'Ovidi és el paper polític.

Mire, jo pense que n'hi han moltes persones que han treballat en una època molt difícil per la democràcia i que no sols són d'esquerres, sinó que són d'esquerres i són de dretes, sinó que volen la democràcia, el sistema política de la democràcia. I per això jo em quede amb l'Ovidi Montllor cultural, el que vosté no respecta perquè vosté el que vol fer és la figura d'Ovidi aprofitar-la per traure una bandera i parlar de la República i parlar de tot el que ha parlat.

Mire, jo em quede amb l'Ovidi Montllor actor, amb l'Ovidi Montllor cantautor, amb l'Ovidi Montllor escriptor, el que va exaltar esta Comunitat Valenciana, amb eixe em quede. No en el que vostés volen fer de la figura d'Ovidi Montllor, que és molt diferent, és molt diferent. Per tant, és deveres, ell perdurarà en la memòria i jo segurament no perduraré, i vosté tampoc. Per això, els que vinguen darrere, quan complisca un temps raonable li faran un homenatge.

Moltes gràcies.

Proposició no de llei sobre la construcció d'un col·legi públic a la Lloma Llarga (Paterna), presentada pel GP Esquerra Unida-Els Verds-Esquerra Valenciana: Entesa (RE número 26. 053, BOCV número 99).

La senyora presidenta:

Pasamos al siguiente punto del orden del día, que es la presa en consideració de la proposició no de llei sobre la construcció d'un col·legi públic a la Lloma Llarga, Paterna, presentada per l'Entesa.

Per a la seua defensa, té la paraula el senyor Cardona. Quan vosté vullga.

El senyor Cardona i Pla:

Gràcies, senyora presidenta.

Esta proposta de resolució diu que les Corts Valencianes insten a la Conselleria de Cultura, Educació i Esport, per tal que construisca un col·legi públic a la Lloma Llarga, a Paterna, amb dues línies d'educació infantil i primària, amb la parcel·la posada a disposició de la conselleria en 12 de desembre de 2003. 12 de desembre de 2003, vull deixar constància de la data.

La situació de Paterna és una situació ben concreta, és una població que ha augmentat molt de persones empadronades. Actualment a Paterna hi ha empadronades 58. 350 habitants amb un creixement notable cada any. Normalment va creixent més de dos mil persones anuals. Això fa que la situació escolar de Paterna siga complicada, sobretot pel que fa a la disponibilitat de places públiques.

Jo, en eixe sentit, els he de dir que nosaltres hem plantejat algun tema respecte a la falta de places d'infantil per a l'any que ve a Paterna, l'any que ve pot ser que falten tres o quatre aules d'educació infantil a Paterna, d'educació infantil pública, evidentment, perquè l'administració té l'obligació de cobrir les necessitats d'escolarització en les zones inclús de nova edificació.

Per tant, Paterna és un poble on calen més infrastructures escolars. Ací concretament, en este punt concret, es demana un col·legi d'infantil i primària a la Lloma Llarga. Mire, a la Lloma Llarga actualment, a la zona, viuen 3. 300 habitants i només disposen al costat d'un col·legi concertat. Al Partit Popular moltes vegades se li ompli la boca dient que la població ha de tindre dret a l'elecció de centre, a la lliure elecció de centre. I nosaltres insistim en què en moltes circumstàncies ens estem trobant en què gent que vol optar per l'educació pública no té cap possibilitat de fer-lo.

Vosté dirien: «que vagen a un altre centre educatiu públic de Paterna». L'oferta pública que hi ha a Paterna està tota molt llunyana de la zona de la Lloma Llarga, amb una comunicació realment difícil i que impedix realment a la gent, és un impediment a la gent el fer eixe trasllat. Evidentment, no hi hauria transport públic tampoc, no hi hauria transport escolar, perquè no donen les distàncies suficients com per a fer eixe servei. Per tant, nosaltres el que demanem és la construcció del centre educatiu.

L'ajuntament va cedir una parcel·la per a fer eixe centre. Eixa parcel·la ja els dic que la va cedir en 2003, en desembre de 2003, i tenia la superfície suficient per a què es portara avant la construcció. Va haver un problema, en octubre de 2005, que el tramvia va ocupar la parcel·la destina a instal·lacions escolars, la va ocupar a més sense llicència de construcció i va ocupar la parcel·la en un bucle perquè els tramvies pogueren donar la volta.

Això va suposar que l'administració de l'ajuntament paral·litzara les obres, que exigira a Ferrocarrils de la Generalitat que deixara eixa construcció. I al final van arribar a un acord, de manera que abans de finals d'any, abans de finals d'enguany, abans de finals de 2006 eixa parcel·la quedarà lliure de la utilització que fa Ferrocarrils. Encara i així, la parcel·la és apta i adient per a construir un centre educatiu.

Però en este moment estan retardant, la Conselleria d'Educació està retardat d'una manera innecessària la qüestió de realitzar el projecte bàsic. Sabent que abans de 2006 la parcel·la quedarà buida, ja es pot estar redactant el projecte bàsic. En lloc d'això, el que ha fet la conselleria és que ha demanat, el 30 de març de 2006, ha tornat a demanar la documentació de la parcel·la que ja se li havia enviat en un altre moment determinat.

Encara i així l'ajuntament ha reaccionat tornant a remetre per segona vegada l'exhaustiva documentació que li demanava la conselleria i, a més, ha fet la petició constant de què es redacte el projecte bàsic. No hi ha en este moment cap indicació, no hi ha en este moment cap senyal de què la conselleria estiga avançant en este procés per a construir l'edifici.

Què ens trobarem? L'any que ve, els anys següents, amb una ciutat d'augment de la població bastant substancial es trobaran en què no hi hauran suficients classes públiques per a donar cobertura a la demanda, per a donar cobertura a les peticions de la pròpia gent. I, per això, nosaltres considerem que la construcció, la realització del projecte bàsic perquè permeta fer el més prompte possible el projecte d'execució i permeta començar les obres és una qüestió essencial.

Per això considerem adequada la nostra petició i considerem que tots els grups parlamentaris estaran d'acord amb esta proposta de resolució, per a, precisament, mostrar la voluntat de les Corts d'estar prop de la gent i d'atendre a les necessitats que les persones tenen i atendre a les necessitats educatives d'este ajuntament, que realment ve demanant ampliació de les instal·lacions diverses, des de fa almenys sis anys i que està obtenint molt poca resposta a les seues peticions.

Gràcies.

La senyora presidenta:

El senyor Cortes Llopis:

(Inoïble)

Yo y mi grupo -y voy a defender- presentamos una enmienda que es sustituir por el texto que usted ha presentado: «Les Corts insten a la Conselleria de Cultura, Educació i Esport perquè es construisca un col·legi públic en Lloma Llarga, Paterna, tal com està previst en la planificació educativa estudiada per la conselleria».

(inintel·ligible)

Luego yo, si usted me quiere creer, y si no me quiere creer pues es muy libre de hacer, la conselleria está sobre este asunto y hará ese colegio como se están haciendo otros muchos colegios, pese que a usted le pese. Por lo tanto, yo le pido que usted, si cree oportuno su grupo y el otro grupo parlamentario que tiene usted a su derecha en este momento, vean a ver si pueden aprobar el texto que les hemos presentado.

La senyora presidenta:

El senyor Cardona i Pla:

Vaig a fer algun comentari.

La senyora presidenta:

El senyor Cardona i Pla:

Esta intervenció vaig a fer-la per a dir si accepte o no accepte l'esmena.

La senyora presidenta:

El senyor Cardona i Pla:

La senyora presidenta:

El senyor Cardona i Pla:

No sé si vosté té un oït molt selectiu, però sí que ha hagut peticions de molta gent referents a què volen que es faça una escola pública, que una escola pública determinada es construïsca millor, que s'amplien les línies d'una escola pública, etcètera, etcètera. La quantitat d'ajuntaments que han cridat a estes Corts, que han cridat a la conselleria, que li han fet sentir la seua petició d'una millora en les construccions educatives públiques i d'una ampliació de les construccions educatives públiques és impressionant. De fet, el número de manifestacions que ha hagut de patir la conselleria sobre eixe tema, senyor diputat, m'estranya que li hagen passat per alt, perquè la veritat és que arribaven a ser, en algun moment, han arribat a ser inclús diàries.

En este cas concret, la petició de l'ajuntament és una petició oficial i és una petició concreta que ha de vore amb la construcció de l'Institut del Barri de la Coma, que està avançant-se, que està fent-se el projecte i que està en procés. Ha hagut de vore amb l'ampliació de línies del col·legi Sanchis Guarner, en el que s'estan demanant des de fa sis anys i encara no s'ha donat eixa ampliació, que a més és de valencià, perquè hi ha peticions de valencià que no estan sent cobertes. I, per tant, eixa línia es demana precisament per a cobrir les demandes de la gent. S'està fent peticions de tres aules d'educació infantil públiques per a l'any que ve, perquè eixa és la demanda que se té segons l'empadronament del propi municipi. I s'està demanant la construcció d'este centre en Lloma Llarga, precisament perquè en un lloc on n'hi ha 3. 300 habitants és normal que n'hi haja una demanda d'educació pública. I l'educació pública no pot atendre eixa demanda d'una manera adequada, simplement perquè la distància entre Lloma Llarga i les primeres dotacions públiques és extensa, i a més hi ha que creuar determinades infrastructures difícils. Per tant, esta és una petició de població, és una petició que ve des de baix, i demana la construcció d'un edifici escolar per a l'ensenyament públic.

Una vegada dit això, senyor diputat, jo llig la seua proposta i no em sembla mal, no em sembla mal. Jo el que ara demanaria és un xicotet recés. Parlem. Comentem una miqueta. I considere jo que podrem arribar a un acord suficient perquè queden clares la petició d'estes Cortsn i que al mateix temps tots els grups parlamentaris estiguem d'acord en què és el que li demanem a la conselleria.

Per tant, jo ara demanaria ací una breu interrupció, per a parlar d'un possible acord respecte l'esmena que ha presentat el Partit Popular.

La senyora presidenta:

(Se suspén la reunió a les 13 hores i 10 minuts)

(Es reprén la reunió a les 13 hores i 18 minuts)

Proposició no de llei sobre aprovació d'un crèdit extraordinari de deu milions d'euros destinat a resoldre les principals dificultats de manteniment dels centres educatius, presentada pel GP Socialista (RE número 26. 248, BOCV número 99).

La senyora presidenta:

Ha llegado a esta mesa una enmienda transaccional que dice lo siguiente. «Substituir el text pel següent: les Corts insten la Conselleria de Cultura, Educació i Esport perquè es construïsca un col·legi públic en la Lloma Llarga a Paterna en la major brevetat possible, tal com està previst en la planificació educativa estudiada per la conselleria».

Pasamos al siguiente punto del orden del día, que es la presa en consideració de la Proposició no de llei sobre l'aprovació d'un crèdit extraordinari de deu milions d'euros, destinat a resoldre les principals dificultats de manteniment dels centres educatius, presentada pel Grup Parlamentari Esquerra Unida-Els Verds-Esquerra Valenciana-l'Entesa. No.

La senyora Noguera Montagud:

La senyora presidenta:

El senyor Cardona i Pla:

Per a indicar que anem a donar suport a esta petició. No és la primera vegada que el tema ve ací a les Corts. Fa relativament poc vam tindre una compareixença del conseller referint-se a les despeses de funcionament dels centres públics, tant els de primària, els d'infantil, primària com els de secundària. I ja vam dir en aquell moment les argumentacions que ara anem a repetir un poc.

Els directors dels centres públics es queixaven, que durant diversos anys no havia hagut el suficient augment de les despeses de funcionament, no s'havia augmentat ni l'IPC, la partida de despeses de funcionament, quan al mateix temps sí que havien augmentat de manera substancial dos aspectes que afectaven a eixes despeses de funcionament. Un, el número de centres a atendre. Havien augmentat els instituts. Havien augmentat els centres de primària i d'infantil, però les quantitats no havien augmentat per damunt de l'IPC. Per tant, tocaven a menys a cada un dels centres educatius.

I segon aspecte, que havien augmentat molt les despeses, les necessitats, siguen per cas els aspectes de calefacció, els que suposen les noves tecnologies, el que suposa la utilització dels materials fungibles de tinta per a impressores. I fonamentalment també, una partida substancial que era la que ve derivada de la connexió a internet per part dels centres educatius. Per una part una connexió que la conselleria planteja com un avanç important, com una gran millora per a la utilització de noves tecnologies, però que la connexió telefònica és pagada de les despeses de funcionament dels centres, que a vegades arriba a suposar inclús el 50% de les despeses que eixos centres tenen. Per tant, ahí hi havia un gran desfasament.

Les persones, els representants dels sindicats, els representants dels directors dels centres

(so d'un mòbil)

van plantejar la necessitat, ja en 2004, que s'augmentara un 30% les despeses de funcionament en els propers cursos. Això no es va complir en el 2005. I en el 2006 sí que ha hagut una xicoteta variació

(so d'un mòbil)

una variació de tendència diríem, conforme ha comentat la il·lustre diputada Ana Noguera; ha hagut una variació de tendència. Però no s'ha arribat encara a eixe augment que permeta cobrir les despeses reals que s'estan produint en els centres.

Per eixe motiu, i perquè considerem que les despeses de funcionament tenen a vore en la qualitat de l'ensenyament, tenen a vore en els recursos que els centres educatius posen a disposició del seu alumnat, tenen a vore en què els pares no acaben finançant la pròpia conselleria a base de les seues aportacions perquè un centre compre determinats materials.

Per tots eixos motius anem a votar a favor. I també esperem que tinga algun efecte en la conselleria perquè en els propers anys faça un augment substancial dels diners dedicats a despeses de funcionament. En este moment, la despesa extraordinària em sembla raonable, i em sembla que almenys permetria equilibrar un poc la situació actual dels centres educatius públics.

La senyora presidenta:

El senyor Clemente Olivert:

(so d'un mòbil)

La senyora presidenta:

La senyora Noguera Montagud:

Mire, no se puede considerar que el aumento de los presupuestos es el mismo aumento que reciben los centros con el dinero que a ellos les llega, puesto que en el aumento de las partidas de presupuesto que usted considera va toda una serie de relaciones de gastos que no son las que directamente reciben los centros. Por ejemplo, ahí també está incluido el alquiler de los barracones de los centros que paga la conselleria y que, desde luego, han tenido aumento muy importante durante estos últimos años. Eso entra en la misma partida.

La senyora presidenta:

El senyor Clemente Olivert:

La senyora presidenta:

(Se suspén la sessió a les 13 hores i 40 minuts)

