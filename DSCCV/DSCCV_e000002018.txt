Comissió d'Economia, Pressupostos i Hisenda realitzada el dia 10 de maig de 2022. Comença la reunió a les 10 hores i 29 minuts. Presideix la diputada senyora Eva Ortiz Vilella. Reunió número 26.

(Comença la reunió a les 10 hores i 29 minuts)

La senyora presidenta:

(Inoïble) … a todos.

(La secretària passa llista per tal de comprovar si hi ha quòrum)

Compareixença del director de l'Agència Valenciana Antifrau, senyor Joan Antoni Llinares Gómez, per a presentar la memòria d'activitats de l'Agència de Prevenció i Lluita contra el Frau i la Corrupció de la Comunitat Valenciana, corresponent a l'exercici 2021 (RE número 52. 976, BOCV número 245)

El senyor director de l'Agència Valenciana Antifrau:

Senyora presidenta.

Senyores diputades i senyors diputats.

Moltes gràcies per la convocatòria per la qual, per cinqué any consecutiu, comparec davant de vostés per presentar la memòria d'activitat de l'Agència Valenciana Antifrau, complint el deure de retre comptes davant de les Corts almenys una vegada a l'any, tal com ordena l'article 22 de la Llei 11/2016, de 28 de novembre, de la Generalitat, de prevenció i lluita contra el frau i la corrupció, i l'article 81 del reglament de funcionament i règim interior que la desenvolupa.

L'elaboració de la memòria d'activitat constituïx, a més d'una eina de control parlamentari i del retiment de comptes, un exercici intern de l'agència, en tant que totes les àrees, serveis, unitats i, per suposat, equip directiu escometen una revisió ordenada de totes les actuacions desenvolupades al llarg de l'any. Podem contrastar els resultats assolits amb els objectius fixats a l'inici de cada exercici i, així, avaluar l'eficiència i l'eficàcia de l'organització en relació amb els recursos disponibles. És, per tant, una eina indissociable de la planificació estratègica i de l'autoavaluació. Però, essencialment, la memòria és un mitjà de retiment de comptes davant de vostés, en tant que, com a representants de la societat valenciana, tenen la potestat i el control sobre els òrgans adscrits a les Corts i, entre ells, l'Agència Valenciana Antifrau.

Al llarg de les pàgines que composen la memòria, poden conéixer detalladament el treball desenvolupat per les persones funcionàries que integren l'agència i que ho fan des del sentit més compromés amb el servei públic, la Constitució i la resta de l'ordenament jurídic. I aprofite l'ocasió per agrair tant a l'equip directiu ací present, format per: la senyora Teresa Clemente, directora adjunta i d'assumptes jurídics; pel senyor Gustavo Segura, director de DAI, la Direcció d'Anàlisis i Investigació; el senyor Víctor Almonacid, director de Prevenció, Formació i Documentació; la senyora Amalia López, cap de comunicació i relacions institucionals; així com als quals no estan presents, que és la resta de les quaranta persones que formen el col·lectiu funcionarial. Un agraïment que és necessari pel seu compromís amb la missió definida en la Llei 11/2016, per la seua dedicació i l'entrega a unes funcions tan complexes com exigents. Sense cap dubte, tots ells podrien estar en altres destinacions molt més tranquil·les, però han escollit ser funcionaris de l'agència i, per tant, la meua gratitud.

Començant per les qüestions concretes que hem fet durant l'exercici 2021, és important començar perquè hem seguit amb el desenvolupament del marc normatiu que ens regula i amb dos objectius: per una part, s'ha aprovat i s'ha promulgat el codi ètic i de conducta de tot el personal de l'agència, fixant el nivell d'exigències per a treballar en l'entitat, amb un punt de partida -és una exigència molt superior a la requerida per a qualsevol funcionari en altres destinacions administratives-; i, per l'altra part, també s'ha modificat puntualment el reglament de funcionament i règim interior per crear la funció de la direcció adjunta de l'agència.

Pel que respecta al codi ètic, la seua elaboració ha estat el resultat de reflexions, d'un debat llarg, contrastat, intens i participatiu, que ha durat més d'un any i que ha servit per a reforçar els compromisos de tots els servidors i servidores públiques de l'agència amb la integritat, els principis que han de regir el funcionament dels òrgans de control i lluita contra la corrupció, el servei a l'interés general, a l'objectivitat, a la neutralitat, a la independència, a la exemplaritat, a la imparcialitat, la confidencialitat i la proporcionalitat, així com la honestedat professional i la lleialtat institucional.

Com a resultat, el codi vincula tot personal, sense excepció, des del titular de l'agència, el director, fins els llocs de menys responsabilitat. Des del moment de la seua aprovació i per a integrar-se en l'agència, és necessari subscriure individualment l'acceptació i conformitat incondicional del codi ètic, presentar una declaració d'activitats i de béns, d'obligacions i de drets patrimonials -amb les seues modificacions, quan estes són substancials-, declarar anualment les rendes i fer la declaració responsable de conflicte d'interés genèrica i específica per a cada expedient assignat.

En el cas d'incompliment del codi, i eixa és la peça clau, perquè codis ètics hi ha molts, però en el cas d'incompliment del codi, està prevista la intervenció d'un comité d'ètica constituït per dues persones externes: una d'elles, la senyora María Luisa Cuerda, catedràtica de Dret Penal de la Universitat Jaume I de Castelló, i el senyor Antoni Penadés, historiador, escriptor, jurista, president d'Acció Cívica Contra la Corrupció; i d'una persona interna que ha segut elegida en vot secret per tot el personal de l'agència, resultant ser l'elegida la senyora Amparo Martí, cap de la unitat de suport i perícia, interventora del cos de funcionaris d'habilitació nacional. El comité ètic pot rebre directament o per una bústia interna, creada a tal fi, qualsevol consulta o denúncia per part del personal, incloent la forma anònima i, en tot cas, garantint la confidencialitat. En el codi, es contempla com a bústia externa, per al cas que la bústia interna no funcionara, la de les Corts, que haurà d'establir, en compliment de la Directiva 2019/1937 i de la qual després en parlarem. És una directiva que obliga totes les administracions públiques, incloent els parlaments, tant autonòmics com el parlament espanyol.

Quant a l'altre objectiu, el desenvolupament normatiu, la creació de la funció de la direcció adjunta en el reglament de funcionament i règim interior ha quedat adscrita a la direcció d'assumptes jurídics, de tal forma que la titular és la senyora Teresa Clemente. Amb aquesta modificació reglamentària es pretén una millora en la coordinació i el funcionament general de l'agència i un reforç al treball de la direcció, que s'ha anat incrementant en els últims anys. I, a més, amb la direcció adjunta, s'estableix reglamentàriament una resposta automàtica a qualsevol imponderable que es podria derivar d'alguna impossibilitat sobrevinguda que afectara al titular de la direcció de l'agència. En estos temps de pandèmia, hem pogut comprovar que tot és possible i pot passar i les organitzacions han d'estar preparades. És important dir que esta modificació puntual del reglament no ha significat cap increment pressupostari ni tampoc de la plantilla.

En l'apartat de participació ciutadana, com molt bé expressa la llei fundacional de l'agència i tantes normes internacionals, la participació ciutadana en la lluita contra la corrupció és essencial. Des de 2018 ve funcionant el consell de participació de l'agència, òrgan consultiu compost per més d'una dotzena d'organitzacions de la societat civil, així com persones expertes en l'àmbit de la prevenció, el control financer i la lluita contra la corrupció. El consell de participació ve reunint-se dues vegades a l'any en sessions plenàries i, quant a grups de treball, les vegades que ha fet falta i que són dos els grups de treball en què s'organitza la seua tasca el consell que són: un dedicat a l'acció educativa contra la corrupció i l'altre sobre la protecció de les persones que s'enfronten a la corrupció denunciant-la. És el punt de contacte de l'agència amb allò que es ve fent des dels diferents fòrums socials i d'experts i on tenen presència estes organitzacions cíviques.

Abans els he comentat i els he parlat de la Directiva 2019/1937, coneguda també per la de protecció de les persones denunciants. El 2021 -ho constatem en la memòria- va ser l'any en què esta directiva havia d'haver sigut transposada a l'ordenament jurídic espanyol. Es tracta que tinguen protecció aquelles persones que informen o denuncien infraccions del dret de la unió i, per tant, de tots els seus països i de creació de canals de denúncia, que havia d'haver estat transposada per l'estat el 18 de desembre de 2021. No ha sigut així i la Comissió Europea ha obert un procediment sancionador a Espanya per incomplir els terminis de transposició d'esta directiva a nivell estatal.

La transposició de la directiva és una peça clau, que estiga desenvolupada a nivell d'estat i perquè hi haja una estratègia nacional de lluita contra la corrupció, que ara per ara no existix. Però, a entendre de la doctrina i la jurisprudència del Tribunal de Justícia de la Unió Europea, l'esmentada directiva hauria de tindre efectes directes i totes les administracions públiques haurien d'estar integrant en els seus procediments i en el seu funcionament els preceptes que es deriven de l'esmentada directiva.

En aquest sentit, i dintre del mes de febrer del corrent any, és a dir, fa dos mesos, el govern va aprovar un avantprojecte que ve a donar una idea de per on vol anar esta transposició. És un avantprojecte que, des del punt de vista de l'agència valenciana, però també des del punt de vista de les altres oficines i agències antifrau d'Espanya, s'ha trobat en molts aspectes que serien millorables. S'han presentat els escrits i al·legacions. S'han tingut reunions amb el Ministeri de Justícia per intentar alinear que, el que aprove el Congrés dels Diputats, d'alguna manera, estiga harmonitzat amb allò que han vingut aprovant els parlaments autonòmics.

En este sentit, estic comentant-los de qüestions que estan passant en estos moments. Demà, de fet, ens reunim les quatre agències antifrau que a nivell autonòmic estan funcionant en estos moments a Espanya. Ho fem a Sevilla. D'alguna manera, serà la primera reunió que l'oficina andalusa de lluita i prevenció de la corrupció i protecció de les persones denunciants -és el nom complet de l'oficina andalusa- serà la primera activitat que organitze, atés que el seu director, el magistrat Ricardo Puyol, es va incorporar, va ser nomenat pel parlament fa tan sols tres mesos. Per tant, benvinguda esta nova oficina territorial. I entre els objectius que tenim, en la relació i la col·laboració que estem sostenint les quatre entitats, doncs, és el que puga eixir la millor llei, a nivell d'Espanya, de transposició de la directiva.

Hem de tindre en compte que l'article 25 de la directiva comentada té el que es diu la clàusula de no regressió, és a dir, que prohibix als estats que puguen legislar aspectes que signifiquen un retrocés del que ja està legislat. I ahí sí que és necessari el que se puga mantindre esta harmonització entre les set lleis autonòmiques; és a dir, a part de les quatre que tenim, en què les agències estan funcionant, tenim a Aragó, que encara no ha posat en marxa la seua oficina d'integritat i ètica pública -que és el nom que té- o la de Navarra que, en estos moments, està en un procés de…, en un futur, és probable que es pose en funcionament i també a Astúries. Són lleis autonòmiques que hauran de tindre i que s'hauran de contemplar en esta transposició.

L'efectiva transposició de la directiva vindrà a reforçar, per tant, una funció com la de l'Agència Valenciana Antifrau, on el parlament valencià es va avançar tres anys a esta norma europea, sobretot en la creació d'un estatut de protecció de les persones denunciants.

En este àmbit, l'agència en estos moments té concedit l'estatut de protecció a 27 persones, 27 persones procedents de les més diverses administracions, majoritàriament l'Administració local. Com bé saben, són 542 administracions locals els que tenim a la Comunitat Valenciana i, per tant, és normal que també siga estadísticament les administracions que més casos puguen acumular en la l'agència.

En este sentit, expressar-los que la protecció d'estes persones genera unes situacions molt complexes, en les quals l'ordenament autonòmic és insuficient i d'ahí que esperem que l'ordenament de l'estat, amb la llei que isca del Congrés dels Diputats, acabe completant este quadre en quant que ens puga garantir que efectivament està protecció abraça tots els aspectes que apareixen quan una persona -per regla general, funcionària- s'enfronta en l'àmbit de la seua administració a irregularitats, a males pràctiques o a conductes que podríem dir de frau o corrupció.

Estes persones comencen a passar-ho molt mal. El que haja una institució pública, que a més els protegisca és fonamental i ara ja és un mandat europeu que haurem de perfeccionar en l'àmbit de l'estat espanyol. He comentat abans que ahí està un procediment sancionador contra Espanya per no haver transposat l'esmentada directiva.

Hem estat també fent aportacions des de l'agència a altres projectes normatius, a part del que els he comentat, a través de reunions amb el Ministeri de Justícia i escrits en els períodes de consulta i a petició de la pròpia comissió de codificació del propi staff del Ministeri de Justícia. Hem estat treballant-ho i esperem veure els resultats prompte, i que estos resultats estiguen alineats amb el que ja està funcionant.

Sempre s'ha dit allò de «el que està funcionant deixem-ho que funcione i, si treballem, que siga per a millorar-ho».

Hem establert també durant l'any passat, en el 2021, una relació molt intensa amb el que era la Junta de Castilla y León. L'avançament de les eleccions va impedir l'aprovació precisament de la llei de creació de la seua pròpia agència. Esperem que el nou parlament reprenga aquell projecte -que es va quedar- en un futur pròxim.

A nivell autonòmic valencià vostés saben per què els hem anat enviant les nostres aportacions a la llei de funció pública -algunes d'elles recollides, no totes- i, també, en bona part de les quals hem presentat a la recentment aprovada llei de transparència i bon govern.

Entrant en l'àmbit de l'anàlisi i la investigació, per part del que ha sigut el 2021 ha suposat una entrada d'alertes, de denúncies o d'informacions molt superior a la qual havia sigut el 2020. De fet, han sigut 359 denúncies o alertes les que ens han arribat en el 2021 front a les 226 de l'exercici anterior, el que representa un increment del 58,8 %. Ha sigut majoritàriament a través de la bústia. Una eina que està a l'abast de tota la ciutadania i que garantix el seu caràcter confidencial segur des d'on es pot informar sense que la persona que ho faça puga estar en risc o puga estar en perill que les seues dades siguen conegudes.

Des del 2018 esta bústia començà a funcionar. És una tecnologia que està creada en open source, que ha anat sent millorada per les administracions públiques que l'han implementada. Pràcticament és la bústia que s'han instal·lat les agències que estan funcionant, les oficines que estan funcionant, no sols les territorials, autonòmiques, sinó també les municipals, les comarcals que ja existixen en molts indrets d'Espanya.

És una tecnologia que és fàcilment implementable en qualsevol sistema operatiu de les administracions públiques i, de fet, ho estem fent. Mitjançant protocols signats amb administracions valencianes estem fent esta transferència de tecnologia i, també, de formació als funcionaris encarregats que, en compliment de la directiva, les bústies internes estiguen funcionant.

La bústia interna té una funció molt senzilla, i és que aquelles coses que es poden resoldre dins de l'administració, dins de l'empresa pública, se resolen sense necessitat que traspassen més enllà. Per a l'agència, si un dia estan funcionant en totes les administracions públiques valencianes les bústies internes pot, fins i tot, significar un alleugeriment, una reducció de la càrrega que ens ve arribant.

Abans els he comentat este increment en el 2021. Però és que en el que portem del 2022, en el primer trimestre ja eren 115 alertes les que havien entrat, que si ho multipliquem pels quatre trimestres, ens n'anem a més de quatre-centes trenta denúncies si fem la projecció al llarg de l'any. Per tant, per a nosaltres esta col·laboració amb les administracions públiques perquè introduïsquen el seu propi sistema d'alertes interna, tinguen la seua pròpia bústia, tinguen la seua pròpia unitat responsable de resoldre aquelles potencials irregularitats que es puguen detectar és fonamental.

En este sentit, protocols a títol d'exemple que hem subscrit i que ja estan funcionant: està en la Diputació de Castelló, en l'Ajuntament de València i la setmana pròxima ho farem en la Diputació d'Alacant i també està en marxa el procediment per a fer-ho en la Diputació de València, i en l'Ajuntament d'Alacant també està el protocol pràcticament aprovat per les dos parts, però encara no està subscrit, i enumeraria més administracions, però me'n deixaria també algunes.

A nivell de les universitats, en estos moments també els protocols s'han signat amb les cinc universitats públiques i, també, amb la Universitat Cardenal Herrera, amb la qual venim pràcticament col·laborant des del principi de l'agència.

El 88,5 % de les 359 denúncies rebudes en el 2021 han entrat per este sistema. És a dir, pràcticament les formes tradicionals i habituals d'entrada d'informació d'alertes o de denúncies en l'agència, el que és el correu d'entrada, la forma presencial, el correu postal, s'ha quedat en una forma pràcticament testimonial.

La primera matèria en la qual s'ha presentat denúncies, en un 45 % de les quals s'han presentat, ha sigut la de la gestió dels recursos humans. La qual cosa venia sent una sorpresa per als gestors de la bústia en l'agència que la gestió dels recursos humans haja sobrepassat el que ha sigut habitual, que és la contractació pública. Normalment, en els quatre anys anteriors en què he vingut ací a presentar-los la memòria d'activitat, la contractació pública era la que s'havia emportat com a matèria el percentatge major d'alertes, després ja seguides per subvencions, urbanisme, gestió de patrimoni o gestió de fons públics amb percentatges molt més menuts.

En la gestió de personal, no tot afecta a processos de selecció. Hi ha una part que està relacionada amb retribucions indegudes, que algunes d'elles el resultat de l'actuació de l'agència s'ha materialitzat que els ajuntaments han hagut de recuperar retribucions que no s'havien d'haver pagat, altres estan en situacions litigioses, però, sobretot, on sí que insistim és que una bona part d'este percentatge sí que afecta al que són processos de selecció, processos de selecció que en la nostra Constitució, l'article 103. 3 garantix que han de ser complint els principis de mèrit i capacitat. I si anem a la resta de l'ordenament constitucional, el suprem valor de la igualtat. Igualtat, mèrit i capacitat, les administracions hem de garantir que presidixen qualsevol procés de selecció dels nostres funcionaris. És una garantia per a tindre un funcionariat preparat i també independent, que actue amb independència, que no li dega la seua ocupació publica a ningú.

Interferir en estos processos d'una manera fraudulenta és també corrupció. Ho considerem corrupció. Un empleo públic per a tota la vida -facen vostés comptes- és la més pura corrupció i l'agència està per a treballar i per a ajudar en tots els aspectes que hem pogut perquè estos processos se milloren.

Hem parlat amb la conselleria de justícia i funció pública en el sentit que hi han processos que són millorables i on hauria d'intervindre la pròpia la conselleria, pel que afecta a un cos com puga ser el de la policia local. L'Ivaspe té una funció molt, molt important. La futura escola d'administració pública deuria estar preparant-se per a introduir estes necessàries condicions tan imprescindibles perquè la nostra funció pública no perga ni coneixement ni capacitat, però sobretot no perda reputació ni prestigi.

Fem una recomanació en el capítol VII de la memòria. Saben que en la memòria tradicionalment ens remetem al capítol VII per a extraure…, d'aquelles qüestions que han format part de l'activitat investigadora, extraure conclusions i fer recomanacions.

També el nostre marc legal planteja que les recomanacions que fa l'agència, quan estes recomanacions no són seguides per les administracions destinatàries, hem de donar compte a les Corts.

En este sentit, cal dir que de les 74 investigacions, dels 74 expedients finalitzats en el 2021, només hi ha quatre casos que no hagen seguit o que no hagen complit les recomanacions de l'agència. Estos casos afecten dos a l'Ajuntament de València, un a l'Ajuntament de Cofrents, un altre l'Ajuntament de Rojales i un altre a una institució de la Generalitat, que és l'Institut Valencià de Cultura.

Estem parlant en el cas de l'ajuntament de dos expedients. Quant a incompliments en matèria de contractació, s'han realitzat pagaments de factures que no tenien cobertura contractual i que hem plantejat la revisió d'este acte, però l'ajuntament en este expedient en concret ha plantejat no estar conforme amb l'agència. Nosaltres ens ratifiquem que d'esta contractació l'ajuntament hauria de recuperar un excés pagat de 91. 900 euros.

També ha hagut un incompliment quant als terminis a l'hora de justificar subvencions i, en concret, d'una per 30. 000 euros, on l'ajuntament hauria d'haver pres una mesura sancionadora en quant que este incompliment de terminis deixa en desigualtat de condicions a altres entitats que també participen en estos processos d'atorgament de subvencions.

Quant a l'Ajuntament de Cofrents, ha afectat a un cas de fraccionament de contractes. Un cas també que el mateix ajuntament considera que no necessita modificar la seua pauta, que és un repartiment que considerem no justificat al fi públic de cistelles de Nadal.

En l'Ajuntament de Rojales, afecta a les retribucions de dos funcionaris que ha suposat un pagament que l'agència considera que hi ha duplicitat en quant que se reconeix un complement, en concret d'especial disponibilitat, per a uns llocs de treball i per a un cos, que esta especial disponibilitat se deduïx de la mateixa naturalesa del lloc de treball. I, per tant, l'agència ha considerat que s'estava pagant dos vegades el mateix i que s'hauria de recuperar. En este cas, l'ajuntament discrepa de l'agència i ens notifica que no va a recuperar estos pagaments indeguts.

Quant a l'Institut Valencià de Cultura, que és la institució en què també n'hi ha una disconformitat amb les recomanacions de l'agència, afecta a cobertures provisionals de llocs de lliure designació que haurien d'estar fets per convocatòries reglamentàries i en els terminis legals, també afecta a l'aprovació i la publicitat de la relació de llocs de treball que s'ha fet de forma tardana i a les funcions de determinats llocs de treball que s'haurien de revisar.

El passat any, els vaig indicar que anàvem a quantificar els imports econòmics que aflorarien a partir de les investigacions que l'agència desenvolupava. En la memòria d'enguany tenen un quadre de les setanta-quatre investigacions, no totes, però moltes d'elles estan quantificades. El sumatori de totes les quantitats aflorades assoleix la xifra de 23. 315. 890 euros.

Des del nostre punt de vista, i així ho indiquem en les resolucions finals dels expedients d'investigació, són diners que les administracions haurien d'estar recuperant, són diners que la no recuperació pot comportar també responsabilitats. En estos moments, ens consta que almenys 524. 905 euros, que forma part d'estes quanties, han estat ja recuperats.

És important també dir que una part considerable d'estos 23 milions són derivats de l'activitat urbanística, en molts casos erràtica, produïda en una època determinada d'explosió urbanística dels municipis, i que la crisi del 2008, doncs, pillà a molts d'estos ajuntaments i que haurien d'haver actuat imposant les corresponents sancions, o bé resolent els convenis urbanístics però actuant, no deixant-ho passar.

En un altre capítol de les actuacions des de l'àmbit de la investigació, remarcar que en el 2021 ha començat una col·laboració molt estreta amb l'Olaf, l'oficina europea antifrau, que és l'encarregada de vigilar de la correcta aplicació i gestió dels fons europeus. L'oficina europea, a resultes de la pandèmia, va plantejar la intervenció en nom d'ella, de l'Agència Valenciana Antifrau, en un cas concret, i esta col·laboració ha continuat i, en concret, es fa també en col·laboració amb el Servicio Nacional de Coordinación Antifraude del ministeri d'hisenda. Són actuacions que estem trobant que afecten no sols als recursos econòmics procedents d'Europa, sinó també de l'estat i també autonòmics; d'ahí la importància que esta col·laboració de tres institucions, cada una al seu nivell, es produïsca d'una forma estreta, col·laborativa i continuada.

Hem tingut, també, atés que està dins de l'estructura d'anàlisi i investigació, de la direcció d'anàlisi i investigació de l'agència, una qüestió que està molt al dia, que és els mecanismes de protecció dels nostres sistemes i les nostres plataformes tecnològiques. Sabem que tot el que són les màfies de delinqüents i la corrupció s'actualitza i es modernitza, i està franquejant barreres que, en principi, l'administració electrònica…, pensem que són sòlides. Bé, estes barreres s'han d'estar reforçant contínuament; durant 2021, l'agència va detectar i bloquejar un total de 6. 123 intents d'instrucció i de contaminació amb activitats malicioses de virus. L'agència renova, per tant, tots els seus sistemes de seguretat, seguint el que és l'esquema nacional de seguretat en matèria tecnològica i informàtica.

En l'apartat de prevenció i de formació i documentació, indicar-los que estos convenis que hem fet amb totes les universitats està donant resultat; s'han realitzat, en el 2021, 43 activitats formatives, han beneficiat a 1. 835 persones; l'àrea de prevenció, formació i documentació s'està dedicant específicament a este apartat tan important que és prevenir abans que curar, formar, ho estem fent amb alumnes, ho estem fent amb funcionaris, este matí mateix hem iniciat un curs amb funcionaris de tot Espanya perquè el que l'organitza és el Instituto Nacional de Administración Pública, l'INAP, i en el que és ja la tercera vegada que fem i col·laborem amb este institut estatal organitzant i preparant activitat formativa per a funcionaris de tot l'estat. Ens agradaria, també, poder estar fent-ho amb l'IVAP, que en el 2021 no poguérem fer cap activitat formativa, també en un àmbit tan important, en la formació funcionarial, com és l'Ivaspe, que no ha sigut possible.

En total, en el temps que portem funcionant des del 2017, ha suposat que des d'esta àrea, de l'àrea de prevenció, s'han fet noranta-una activitats, han sigut 371 alumnes, entre funcionaris, personal del sector públic, i també estudiants, amb un total de dos-cents quaranta-dos hores lectives i incrementant un capital intangible que l'agència vol anar configurant. El centre de documentació de l'agència ha estat ja reconegut pel ministeri de cultura, dins del que és la xarxa de biblioteques especialitzades, i en estos moments anem cap als quatre-cents volums de literatura especialitzada estrictament en l'àmbit del bon govern, la prevenció del frau, la lluita contra la corrupció i les bones pràctiques.

El 2021 ha sigut també un any d'una certa eclosió editorial on l'agència apareix formant part dels relats d'alguns llibres, entre ells, li cite Les cares de l'evasió fiscal, pobresa, frau i corrupció a la Comunitat Valenciana, dels autors Mar Vivó i Carlos Ramohí; l'Informe sobre la transparència local a la Comunitat Valenciana, del professor Hugo Aznar, les professores, Teresa Bruno, María Puchalt i Katia Esteve; l'Anuari 2020 de bon govern i de la qualitat de la regulació, coordinat pels professors Juli Ponce i Manuel Villoira; i, per últim, La ciutat de l'eufòria. Una hipòtesi de la màfia, del periodista Rodrigo Terrassa, on recull quatre testimonis de persones denunciants de corrupció.

Hem participat també en obres col·lectives, Fonaments de la transparència, aspectes polítics i perspectiva internacional, publicat pel Centro de Estudios Políticos y Constitucionales, i la Integridad en la administración, contratación pública y lucha contra la corrupción, publicat per l'editorial Aranzadi.

El nostre pressupost ha pujat en el 2021, el pressupost efectivament executat ha sigut de 3. 029. 000 euros, el que vostés aprovaren inicialment va ser de 4. 424. 000 euros, per tant, n'hi ha un romanent d'1. 396. 000 euros, que gràcies que la llei de pressupostos aprovada per al 2022 ha incorporat a l'agència donant-li el mateix tractament comptable i el mateix tractament pressupostari que a la resta dels òrgans estatutaris, en este sentit, en el tractament comptable ens assimila als òrgans estatutaris, el que va fer possible que un romanent que havia acumulat de l'any 2018, 2019, 2020, al final del 2021 es pogués fer la transferència, una vegada que la mateixa conselleria d'hisenda va poder fer la liquidació, que era el document previ i necessari per a poder. A finals del 2021 va suposar el reintegrament d'hisenda d'estos 3. 787. 000 euros.

Per tant, en este sentit, l'agència ja funciona com la resta d'entitats adscrites a les Corts, i la part no gastada, no executada, en cada exercici, doncs, tindrà este tractament i està reformulació.

Quant a la seu, que és una qüestió que també ha eixit en algunes de les meues compareixences, s'ha fet el concurs, un concurs públic, en què malauradament només s'ha presentat una oferta. Les immobiliàries amb les que es va estar parlant i se'ls va estar invitant tenien algunes pegues i problemes, una d'ells consideraven baix el tipus d'eixida, que era la quantitat que vostés ja coneixen, la dels 10. 000 euros mensuals, i únicament, i estem a punt de tancar este procés, però, sent l'única oferta que s'ha presentat, anem a continuar estant en el mateix lloc.

Un dels impediments que alguna immobiliària ha plantejat és que, com posem en el plec de condicions la clàusula que tan prompte la Generalitat, o les Corts, faciliten una seu publica, automàticament el contracte se resoldrà. Esta incertesa per a moltes de les nostres, bé, de les entitats i de les empreses consultades ho consideraven una clàusula no acceptable.

Pel que fa a la resta, veig que m'estic passant. Presidenta, no conec el…

La senyora presidenta:

El senyor director de l'Agència Valenciana Antifrau:

Las relaciones de la agencia en el ámbito internacional, ja les he comentat en anteriors ocasions, estem en la xarxa NEIWA, que és una xarxa de 22 països europeus format per autoritats que el seu nom indica, autoritats d'integritat i de protecció de les persones denunciants, i, després, amb l'EPAC ja hem estat participant, encara de forma telemàtica. Pròximament, doncs, esperem poder-ho fer de forma presencial però també de forma telemàtica, en les assemblees d'estes organitzacions internacionals, i, entre elles, la més important perquè compren tots els països d'Europa, no sols la Unió Europea, que és l'EPAC, on el debat que presideix al que…, després, s'acaba convertint en normativa europea sent directives o reglaments.

En el capítol VII tenen les nostres recomanacions, el temps excedeix del que jo podria estar explicant-los, però, bé, insistir en l'apartat 1, en la qüestió referida a la necessitat que els processos de selecció i provisió dels empleats públics milloren, i, des de l'agència, la predisposició perquè tot açò puga ser possible.

L'increment de la contractació, en l'àmbit de la contractació d'emergència, hem detectat que en el període, i causat pel covid, hi ha hagut un abús dels procediments en la contractació d'emergència, plantegem que s'ha de tornar a la normalitat, que hi ha altres mecanismes que inclús, justificada la urgència, permet una agilitat i una rapidesa a l'hora de contractar i que té totes les garanties, però, sobretot, en el que hem insistit és en el que, independentment la forma en què es faça la contractació, el que no es poden és eliminar o reduir els controls, els controls interns en l'àmbit de la fiscalització, i que estos controls, si són previs, millor. Però, en qualsevol cas, estan perquè precisament s'exercisquen.

La planificació de la contractació pública forma part d'una recomanació que s'uneix a altres que en el 2021 hem fet, especialment la del pla d'integritat per a les administracions públiques, és una guia que ha ajudat a molts municipis, administracions i entitats del sector públic a fer i a preparar el seu pla de mesures antifrau, que exigix l'Ordre ministerial 10/2030, de 29 de setembre, que va emetre el Ministeri d'Hisenda i Funció Pública, és l'ordre per la qual totes les administracions que vullguen accedir als fons europeus han de comptar amb un pla de mesures antifrau.

Nosaltres considerem que posats a fer un pla de mesures antifrau, no el fem només sobre els fons europeus, sinó fem-los sobre tots els fons, no només els diners que venen d'Europa, sinó també els que venen dels impostos dels nostres ciutadans. Ampliem els plans de mesures antifrau, establim els mecanismes previs de prevenció, com són els codis ètics, amb els seus corresponents comités d'ètica, plantegem les bústies internes, fixem en la bústia externa quan no funcionen les internes, tant dirigint-la cap a l'agència com cap al servei nacional, el Servicio Nacional de Coordinación Antifraude del Ministeri d'Hisenda. Són qüestions que en la nostra guia indiquem tots els mecanismes pels quals se pot anar construint. Els assessoraments i les assistències a moltes administracions ha estat a càrrec de l'àrea de prevenció i se continua realitzant, conforme els he dit abans, amb la firma prèvia d'estos protocols en els que integrem tant grans administracions com xicotetes estructures.

Per la meua part, acabar dient que la corrupció, el mal funcionament de les nostres administracions públiques, remarcats per organismes tant nacionals… La Comissió Nacional dels Mercats i la Competència, ho he dit alguna vegada, valora, quantifica en 40. 000 milions d'euros la quantitat anual que Espanya perd per fallar els mecanismes de concurrència competitiva en l'àmbit de l'administració pública. Ho diu la institució com és la Comissió Nacional dels Mercats i la Competència, interna, nostra, la qual, també com a organisme regulador, haurien d'estar atenent 40. 000 milions, és un gran impost que estem pagant simplement per no garantir els processos que els grans contractes, sobretot els importants contractes impliquen.

I una dada que té el seu interés també. El Tribunal de Comptes Europeu en un estudi comparatiu de costos de les obres públiques feia una comparativa tremenda, valorava el cost de construcció en les mateixes condicions orogràfiques d'un metre quadrat d'autovia en Espanya en 160. 000 euros i en Alemanya 80. 000 euros, exactament la meitat. I açò també hauria de fer-nos pensar i reflexionar.

I l'OCDE parla que entre el 3 i el 30 %, açò ho parla a nivell general, entre el 3 i el 30 % ve a perdre's en grans obres d'infraestructures i d'obres públiques per la falta de controls en l'execució de les obres.

Hem perfeccionat considerablement, sobretot a partir de la Llei 9/2017, de contractes del sector públic, hem perfeccionat molt que moltes administracions saben els problemes per poder contractar bé i per poder fer dels expedients de contractació, hem perfeccionat molt la preparació del contracte i el procés d'adjudicació. Però continua havent ahí una franja molt obscura, que és l'execució de les obres i la liquidació d'estes obres.

Per la meua part ja, disculpen que m'haja passat, però són tants els temes. Estic a la seua disposició i a les preguntes que vullguen fer.

La senyora presidenta:

El senyor Martínez Ruiz:

Gràcies, senyora presidenta.

I gràcies, senyor Llinares, per la seua exposició.

En primer lloc, expressar-li el nostre agraïment per la tasca que porta a terme l'Agència Antifrau. I també volíem demanar-li que els traslladara el nostre agraïment als treballadors i a les treballadores de l'Agència.

Ha parlat vosté de com s'han anat aprovant en els darrers anys successives lleis de autonòmiques o s'han anat creat noves agències u oficines antifrau, la qual cosa, des del nostre punt de vista, ve a confirmar que crear l'agència antifrau ací, a la Comunitat Valenciana, va ser una bona decisió, sobretot donat que s'estan creant, com vosté ha posat el cas d'Andalusia, s'estan creant en comunitats autònomes amb distints signe ideològic, per tant és una decisió amb caràcter institucional i esperem que, per tant, doncs, genere un cert consens sobre l'Agència.

Volia preguntar-li a aquest respecte sobre les relacions de col·laboració entre les diferents agències u oficines autonòmiques. I si en l'elaboració d'aquestes lleis autonòmiques se'ls ha demanat a vostés algun tipus de col·laboració o d'aportació que pogueren fer.

Sobre el creixement en el nombre de denúncies, diguem-ne que és una xifra, és un creixement elevat, volia preguntar-li sobre els motius. Entenc que la pandèmia pot haver afectat aquestos resultats. Però la meua pregunta també era si vostés noten que hi ha un efecte de consolidació de l'Agència que es reflecteix també en el creixement del nombre de denúncies.

Ha mencionat també la Llei de transparència i de bon govern ací, en la Comunitat Valenciana, i jo volia demanar-li si ens podia fer un breu balanç sobre aquesta llei, donat que d'alguna manera també toca a l'agència.

I després, volia fer-li altres tres preguntes.

Una d'elles té a vore amb els recursos de l'agència, perquè vosté ha parlat del pressupost anual d'agència, però jo volia preguntar-li si en aquestos moments tenen, donat que és una institució bastant jove, si tenen els recursos humans suficients, si tenen el número de treballadors suficients com per a poder desenvolupar amb garanties la seua tasca o quines coses podrien millorar en aquest aspecte.

M'ha paregut bastant preocupant la qüestió de la protecció dels denunciants, que també ha comentat a l'inici de la seua intervenció i que no s'haja transposat la directiva europea i que això puga donar peu a un procés sancionador. I volia preguntar-li a aquest respecte, diguem-ne, quines són les garanties que tenen les persones denunciants, si aquestes garanties són suficients o hi ha, diguem-ne, algun tipus de vulnerabilitat per part de les persones denunciants que puga afectar la seua predisposició a presentar o no una denúncia.

I, finalment, també volia preguntar-li pel cas Azud, que vosté sap que en les últimes setmanes ha donat bastant que parlar. Diguem-ne, que és un cas més antic, però que també té la seua importància pel grau d'extensió que ha tingut, que ha sigut molt, molt elevat, que ha afectat a diverses institucions, a diversos partits polítics.

I a nosaltres ens preocupa sobretot una qüestió que vosté ha comentat de refiló al final de la seua intervenció, que és, no només posar el focus en aquells polítics o aquells funcionaris que poden haver-se corromput, sinó amb el paper corruptor que juguen determinats agents que estan fora de les institucions.

Vosté ha parlat també dels sobrecostos en els contractes d'obra pública, dient que són dos grans focus de corrupció, el sòl, la promoció immobiliària i la l'obra pública. Aleshores, volia preguntar-li si tenim els mecanismes adequats, no només per perseguir els corruptes, sinó per perseguir els corruptors.

I ja finalment, per acabar, volia preguntar-li, donat que ja són cinc anys de l'agència, volia demanar-li un balanç global sobre si hem avançat, si consideren que s'ha reduït en aquestos anys la corrupció i el frau en la Comunitat Valenciana i si, diguem-ne, els que tenen la voluntat o la predisposició a escometre aquestos fets delictius doncs diguem-ne que ho tenen ara més complicat.

Moltes gràcies.

La senyora presidenta:

La senyora Massó Linares:

La senyora presidenta:

El senyor Woodward Poch:

La senyora presidenta:

La senyora Ferrer Matvieychuc:

Moltes gràcies, presidenta.

Moltes gràcies, senyor Llinares, per la seua compareixença i moltes gràcies a tot el personal que treballa en l'Agència Valenciana Antifrau, de lluita contra el frau, per la seua tasca, la seua feina i el seu compromís amb la transparència i l'interés general.

A mi m'agradaria plantejar-li algunes qüestions. A la vista del capítol VII, on es fan unes conclusions i recomanacions en la memòria, una de les qüestions que planteja i que no és la primera vegada, sinó que també és recurrent, és el tema de la manca de planificació en la contractació pública, que deriva moltes vegades en fer un ús inapropiat de les figures de contractació pública i tirar per l'emergència o per altre tipus d'eines, que no són les més adequades o contractes menors, etcètera.

En relació amb això, m'agradaria preguntar-li si aquesta manca de planificació, per una banda, pot estar vinculada també al debilitament, a l'afebliment de l'administració pública, quant a recursos humans. Venim d'un llarg recorregut de taxes de reposició absolutament inapropiades per a poder donar els serveis públics. Hi ha una certa correcció, a través dels pressupostos generals de l'estat de 2022, que planteja taxes de reposició del 120 % o el 110 %, etcètera. I m'agradaria preguntar-li com valora el fet que encara es continue fixant una taxa de reposició del funcionariat. També, com ens afecta la pèrdua de capital humà per moltes persones que s'han jubilat o que estan a punt de jubilar-se i no han tingut temps de poder traslladar o no tindran temps de poder traslladar el seu coneixement i la cultura del treball a la gent que, amb sort, els puga substituir.

I també m'agradaria preguntar-li, en relació amb la cultura. Quant a la integritat institucional, s'ha avançat en el requeriment i l'establiment de plans d'integritat institucional, de plans de prevenció, que crec que és la part fonamental de la tasca de l'agència, la prevenció de la corrupció i del frau. Com veu l'evolució des que ha començat la seua feina, de l'agència, a nivell del nostre país?

Una altra qüestió, que també m'agradaria que si ens pot comentar un poc, arrel de l'última part de la seua intervenció, com considera que funcionen i en quina direcció s'haurien de millorar els mecanismes de control de les contractacions públiques, no sols d'obres, sinó també quan es tracta de contractes de gestió indirecta de serveis públics, que en molts casos tenen una durada molt llarga o que venen darrere i que els contractes, quan se signaren en el seu moment, no hi havia una legislació de transparència, d'integritat i bon govern, com existix ara i com hem de continuar millorant.

Des del seu punt de vista, en les administracions públiques i també en el sector públic instrumental, ¿existix una dotació suficient de personal per a realitzar els controls interns, tant previs com posteriors, i de quina manera es pot millorar, quant a l'agilització dels processos de contractació?

Eixes són algunes de les qüestions que m'agradaria plantejar-li. I, a més a més, no sols felicitar-nos per la tasca de l'Agència Valenciana Antifrau, pel que fa a assenyalar i aflorar recursos públics que s'han de recuperar, sinó, sobretot, per la tasca que està desenvolupant en relació amb la prevenció del frau, amb la prevenció de la corrupció, i també per millorar la transparència i la integritat i el bon govern de les administracions públiques.

Moltes gràcies.

La senyora presidenta:

El senyor Pastor Llorens:

Muchísimas gracias, senyor Llinares.

La senyora presidenta:

El senyor Muñoz Lladró:

Pero fíjese qué pernicioso es en muchas ocasiones, porque a veces somos los propios partidos quienes les exigimos esta cuantificación, pero luego esta visión mercantilista de las instituciones que se tienen por algunos partidos políticos llevan a que haya cuestionamiento precisamente de la propia existencia de la agencia antifraude. Es decir, se escucha: «Oiga, si ustedes como institución cuestan equis dinero y, en cambio, solo han recuperado otro equis». Yo creo que la propia existencia de la agencia antifraude no tiene un carácter mercantilista. Tiene un carácter puramente de respeto a las instituciones y de lucha por la democracia y, precisamente, por la transparencia y la regeneración democrática. Por tanto, esas cuestiones, como reflexión, porque le estaba escuchando y me parece importante poner en valor precisamente todo aquello que luche contra la corrupción, porque siempre habrá partidos que no estarán de acuerdo con este trabajo.

La senyora presidenta:

El senyor director de l'Agència Valenciana Antifrau:

Antes les comentaba que en el proceso de contratación hemos perfeccionado mucho la preparación y la adjudicación, pero que la ejecución… aquí hay una franja muy gris. Y dentro de la ejecución integro la evaluación de los resultados, si lo que hemos contratado realmente ha servido para lo que queríamos resolver o no ha servido. Y, en este sentido, la Ley de transparencia, que me han preguntado por ella, introduce un capítulo muy importante, que es el de buen gobierno, donde se incorpora la autoevaluación. Todo esto lo que no tiene que quedar es en letra legal, y lo que se tiene que poner es en práctica, o sea, ¿qué mecanismos tenemos? Tenemos instituciones en la Comunidad Valenciana, el Instituto Valenciano de Investigaciones Económicas, la propia Sindicatura de Cuentas, si se le da los recursos necesarios para que lo pueda hacer; pero, esa evaluación tranquila de eficiencia, eficacia, objetivos, que se sitúan en el procedimiento de contratación y los que luego terminan recogiéndose pues es muy importante que la ley los desarrolle. Me imagino que a la ley de transparencia vendrá un reglamento y se tendrá que dotar de estos medios y de estos mecanismos.

Desde el ámbito de la prevención, nosotros utilizamos las sentencias firmes para, en la relación que tenemos con responsables del sector público, con las administraciones, preguntarles si leyéndose esa sentencia les podría estar ocurriendo lo mismo que ocurrió en este caso concreto, y nos sorprende cuando gestores públicos nos dicen: «Pues no tengo medios y esto podría reproducirse sin ningún problema», con lo cual, alucinamos, porque no están sirviendo para nada las experiencias del pasado. Y lo vinculo también a otra pregunta, y es que hay que poner los medios, hay que poner los medios y, en este sentido, en el sentido mercantilista, es que si tienes un buen controller, si tienes un buen fiscalizador, si tienes una buena unidad de gestión económica o de contratación, es que te estás ahorrando muchísimo dinero.

Y como también se me ha preguntado sobre el problema de las personas denunciantes, la necesidad de la ley estatal es urgentísima. Nos hemos encontrado con una sentencia que les traslado para que vean los problemas que tenemos en el que un denunciante que colaboraba con la fiscalía, y que estaba protegido por la agencia, y además estaba protegido e inducido porque la propia fiscalía considera que el estatuto de protección que la agencia tiene no es posible alcanzarlo con lo que es la Ley de protección de peritos y testigos, bueno, pues, el ayuntamiento correspondiente presentó recurso contra ese otorgamiento del estatuto, y tenemos una sentencia que lo que viene a decir es que si el funcionario hubiera denunciado en la agencia le correspondería que se le aplicase el estatuto, pero como no denunció en la agencia pues que no le corresponde el estatuto. Y hay una sentencia anulatoria de la protección de este denunciante.

Y, en ese sentido, ustedes pertenecen a partidos que tienen una representación estatal, y es donde sí que les solicitamos y les remitimos la documentación con lo que habíamos propuesto al Ministerio de Justicia para que mejorara la ley de transposición, precisamente para poder permitir que esto no ocurra, que no haya esta desarmonización entre leyes autonómicas y la ausencia de una ley estatal.

La senyora presidenta:

El senyor director de l'Agència Valenciana Antifrau:

¿Que pudiéramos detectar si en Madrid hubiera habido una agencia? Pues es posible que no, es posible. Nosotros detectamos muchas cosas a posteriori, pero hacemos mucho trabajo de prevención para que no se puedan producir estas cosas. Lo que sí que les aseguro es que cuando nos llega algo del juzgado en forma de miles o decenas de miles de folios, la ordenación que se hace de toda esa documentación, el informe de nuestros expertos, la explicación que se hace a los jueces o se hace a los fiscales de todos estos documentos, desde una visión profesional como es el personal de la agencia, les puedo asegurar que esto no lo han tenido nunca, y de alguna manera lo reivindicó en el sentido de que la agencia está al servicio de la justicia y del cumplimiento de nuestro ordenamiento jurídico en todos sus aspectos.

La senyora presidenta:

El senyor director de l'Agència Valenciana Antifrau:

La senyora presidenta:

La senyora Massó Linares:

La senyora presidenta:

El senyor Woodward Poch:

La senyora presidenta:

El senyor Pastor Llorens:

Y simplemente mi pregunta ha sido muy concreta, no le he pedido nada especial ni nada que no podamos o debamos saber en sede parlamentaria. Le he preguntado: ¿le consta -fíjese si es fácil la pregunta-, le consta que esas consellerias hayan iniciado el procedimiento de recuperación de lo fraudulentamente obtenido por los hermanos del presidente? Fíjese si es fácil. No le he preguntado que nos metamos en, no, no. Solamente si le consta, si las consellerias afectadas, a las que fraudulentamente se les defraudó, valga la redundancia, han iniciado el expediente de reversión de esos fondos.

Le quiero decir también que es una pena que el Gobierno valenciano no le facilite, usted no tiene ninguna culpa y créame que se lo digo con toda la sinceridad del mundo, usted no tiene ninguna culpa que el Gobierno valenciano no le facilite una sede para que a todos los valencianos, no a usted, a todos los valencianos no les cueste mensualmente 10. 000 euros el alquiler de la sede física de la agencia antifraude. Es una pena que el gobierno valenciano, repito, nosotros, al grupo Popular, nos cuesta muchísimo creer que toda una Generalitat Valenciana en la ciudad de Valencia no dispone de una sede, de unos metros, de un espacio para que ustedes puedan prestar de la manera más digna posible, y no es una reprimenda, ni mucho menos, ni una queja hacia ustedes, es una queja hacia la Generalitat Valenciana, hacia el Botànic. Es que no es su obligación ir por ahí buscando locales ni agencias inmobiliarias, usted no está para eso. Nosotros, el gobierno valenciano, sí que está para posibilitarle a usted trabajar de la manera más cómoda posible. Usted, cuando llegan los presupuestos, ¿a que no va por ahí a pedir fondos? Va a la Generalitat valenciana, va al Botànic. Pues esto es exactamente igual.

La senyora presidenta:

El senyor director de l'Agència Valenciana Antifrau:

En cuanto a lo de si se ha revertido, contestando al señor Pastor. Mire, no nos consta que se haya revertido. Pero, atendiendo a que ante un procedimiento judicial no podemos realizar ninguna actuación, lo que podría ser una derivada de decir: oye, ¿nos pueden decir o nos pueden certificar si se ha recuperado o no se ha recuperado? ; esa actuación en el ámbito de la gestión de la agencia no se puede realizar porque tenemos que interrumpir completamente nuestras actuaciones gestoras de investigación e incluso de petición de… Pero, en el ámbito político, nada impide que se pueda que se pueda formular que se dé esta información, nada lo impide. El que de la agencia salga un escrito de un asunto que está sub iudice requiriendo a una administración que indique en qué situación se encuentra, si ha habido recuperación, si no ha habido recuperación, es que legalmente no lo podemos hacer, no lo podemos. Y, si un día de esto hay sentencia, lo sabremos; y, si se archiva, pondremos en marcha los mecanismos administrativos porque, como les he dicho antes, una cuestión es el delito y otra cuestión son las irregularidades administrativas que también conllevan responsabilidades en ese ámbito. Pero, mientras esté vivo el expediente judicial, el procedimiento judicial, no podemos actuar.

Respecto a los locales, pues, bueno, es que hemos hablado muchas veces. Y sí que quiero…, porque antes no lo he contestado. En los criterios de si se pide el valenciano C1, C2… Mire, la evaluación de cada puesto de trabajo es una tarea muy meticulosa, que acometen los responsables de las áreas y especialmente quienes gestionan recursos humanos. Vivimos en una comunidad bilingüe, donde el valenciano y el castellano conviven, según nuestro estatuto, en igualdad. El que haya funcionarios que conozcan la lengua, al menos algún nivel, es importante dentro de una institución, no necesariamente todos, pero es importante que lo haya. No digo todos, porque la composición de nuestra agencia está abierta a todas las administraciones públicas del estado; por lo tanto, para nosotros sería una barrera a un letrado exigirle este nivel, pero esto no impide que a otro letrado sí que se le exija, de manera que, si tenemos cuatro puestos de letrados, los haya quienes dominen la lengua y los haya quienes no sea imprescindible dominarla, que es a lo que se refieren los certificados C1 o los certificados B2. Esta es la explicación de por qué en unos puestos se… Esta RPT se ha hecho y se ha ido modificando, pero en la mayoría de los casos no se ha tenido en cuenta si estaba ocupado o no estaba ocupada, sino las necesidades de la propia institución para poder cumplir también la ley, que es la de comunicarse en valenciano con aquellos que lo piden y en castellano con quienes también lo piden.

La senyora presidenta:

El senyor director de l'Agència Valenciana Antifrau:

La senyora presidenta:

(S'alça la reunió a les 12 hores i 39 minuts)

