Comissió de Governació i Administració Local. Reunió celebrada el dia 24 d'abril de 2008. Comença la reunió a les 13 hores i 15 minuts. Presideix la diputada senyora María Rosa Roca Castelló. Reunió número 6.

Proposició no de llei sobre el compliment del Decret de 3 de novembre de 1980 pel que fa a la denominació oficial de Vinaròs, presentada pel Grup Parlamentari Esquerra Unida-Bloc-Verds-IR: Compromís (RE número 13. 363, BOC número 54)

La senyora presidenta:

Bon dia, senyors i senyores diputades.

Comencem la Comissió de Governació i Administració Local. En primer lloc, demanar disculpes per estos minuts que hem tingut de retard fins que poguérem començar.

Atenent la petició, i abans de començar, li donarem la paraula al secretari per a que passe llista, per a vore si n'hi ha quòrum.

Senyor secretari.

(El senyor secretari passa llista per tal de comprovar si hi ha quòrum)

La senyora presidenta:

Moltíssimes gràcies, senyor secretari.

Comencem en el primer punt de l'ordre del dia: lectura i aprovació, si escau, de l'acta de la reunió anterior. Alguna esmena a fer? Si no n'hi ha esmena a fer, donem per aprovada l'acta anterior.

La senyora presidenta:

Passem al següent punt de l'ordre del dia que, és el punt número 3: presa en consideració de la Proposició no de llei sobre el compliment del Decret de 3 de novembre de 1980 pel que fa la denominació oficial de Vinaròs, presentada pel Grup Parlamentari Esquerra Unida-Bloc-Verds: Compromís.

I té la paraula la diputada Marina Albiol.

La senyora Albiol Guzmán:

Primer, ens agradaria demanar, ja ho havíem comentat abans però no teníem cap acord, sinó que la mesa ho ha de decidir, que pensem que aquesta proposició no de llei li correspon a la Comissió de Política Lingüística i no a esta comissió. Aleshores, si la mesa ho considera, retornar-la a la Mesa de Les Corts per a que la posen en la Comissió de Política Lingüística.

La senyora presidenta:

No, esta presidència considera que no ha de tornar a la Mesa, perquè la Mesa ja ha decidit en el seu moment que vinguera a esta comissió. Per tant, és pot debatre ací.

Si n'hi haguera algun motiu perquè no es poguera debatre, perquè la persona que tinguera que recolzar-la no estiguera ací o perquè tinguera la possibilitat d'ajornar-se, esta presidència consideraria esta posició i, aleshores, tornaria. o la ficaríem en una altra Comissió de Governació. Però a la Mesa no la tornem perquè ha decidit ja, la Mesa, en esta ocasió que vinguera a esta comissió, i es debatrà ací.

Té la paraula, diputada, el que me diga.

La senyora Albiol Guzmán:

La senyora presidenta:

Va a començar a defensar-la ací?

La senyora Albiol Guzmán:

La senyora presidenta:

Té la paraula, la diputada senyora Albiol.

La senyora Albiol Guzmán:

Moltes gràcies.

Malgrat que ja fa més de 27 anys de la legalització com a únic topònim oficial de la ciutat de Vinaròs com a Vinaròs, i més de 27 anys de la derogació de l'antic Vinaroz, la mateixa Generalitat valenciana ignora i no fa cas del seu decret del 3 de novembre de 1980, i als pressupostos autonòmics per al 2008 encara apareixen en diverses partides la denominació de Vinaroz.

N'hi han alguns exemples en els pressupostos, per exemple, «Desdoblamiento nacional 324 Morella-Vinaroz o ampliación del hospital de Vinaroz», estan ací, si algú vol vore les pàgines dels pressupostos. I, per això, el que presentem és la següent proposició no de llei: «Que Les Corts insten el Consell, totes les conselleries i tots els organismes públics a complir escrupolosament el Decret de 3 de novembre de 1980, que reconeix com a única denominació oficial Vinaròs. » I, de fet, el decret del qual parle, de 1980, vaig a llegir el que diu molt breument una part, és que: «El Pleno del Consell, en su reunión del día 3 noviembre de 1980, a propuesta de la Conselleria de Interior, acordó por unanimidad aprobar el cambio de nombre del municipio de Vinaroz de la provincia de Castellón por el nombre de Vinaròs. »

Per tant, és un decret que s'ha de complir, pensem que La Generalitat. per part del Consell, de les conselleries no es pot i no es deu continuar utilitzant l'antic topònim, i res més. Espere que siga recolzada.

La senyora presidenta:

Gràcies, senyora diputada.

Per a donar-li resposta, el diputat pel partit. Per a defensar esta esmena li done la paraula al diputat, pel Partit Popular, Mariano Castejón.

El senyor Castejón Chaler:

Gràcies, senyora presidenta.

Perquè, evidentment, el nostre grup parlamentari ha presentat una esmena, una esmena de modificació. quasi més que de modificació és de complementació a la proposta d'acord que fa el Grup Compromís. I efectivament el Ple del Consell, en data 3 de novembre de l'any 1980, a proposta de la Conselleria d'Interior, va aprovar el canvi de nom del municipi, aleshores anomenat Vinaroz, pel nom de Vinaròs.

L'Ajuntament de Vinaròs en sessió plenària el dia 2 d'abril de 1980 ja va aprovar l'expedient instruït per sol·licitar este canvi de nom i per adequar el nom castellanitzat d'este municipi que s'anomenava Vinaroz, a la toponímia valenciana Vinaròs. Es va comptar amb tots els informes favorables, tant de la Diputació Provincial, de la mateixa Universitat de València, un informe especial del professor Manuel Sanchis Guarner, com també de l'estudi de l'Associació Cultural Amics de Vinaròs, entitat de la qual en aquells moments formava part i actualment el que els parla seguix formant part, i que va ser la primera entitat per a recollir i preparar tots els informes i tots els estudis que eren necessaris per a instruir l'expedient del canvi de nom del que s'anomenava, com diem, a nivell oficial -i només oficial- Vinaroz, donat que a nivell popular mai es va deixar d'anomenar Vinaròs.

Jo conservo encara aquí la documentació que es va preparar per instruir aquest expedient que només tenia l'objectiu, com li dia abans, de restaurar el nom a la ciutat on vaig nàixer, el nom que li és propi, consubstancial i que evidentment li pertanyia i li pertany actualment que és el de Vinaròs, el terme tradicional i immemorial de Vinaròs.

Com dic, pose al seu abast, senyora diputada, tota aquesta documentació que es va preparar per a instruir l'expedient, que només tenia l'objectiu de restaurar este nom. És un ampli apèndix documental de vore com al llarg de la història el nom era el de Vinaròs i com en un moment donat se va castellanitzar.

Jo penso que. li dic tot això perquè vullc que comprenga que poques persones podran tindre més interés que el que els parla per a defensar el nom del seu poble. Qui em coneix això ho saben ben bé. Per això, jo en principi també m'agradaria agrair-li al meu grup parlamentari que me deixe defensar este punt de l'ordre del dia, esta proposició no de llei a la qual hem presentat aquesta esmena de modificació, que no ve a ser ni més ni menys que reforçar molt més l'interés del Grup Compromís en presentar la seua proposició no de llei per a que respecte el nom del poble de Vinaròs, per a que es reforce novament el recordar que la denominació oficial, i ahí està. vullc dir, la inclusió de la nostra esmena és, tant en castellà com en valencià, de Vinaròs.

Perquè aquí, senyora diputada, està el problema. El problema està en el nom de Vinaròs, que per algunes persones que desconeixen tot el que acabo ara aquí d'exposar, i jo penso que moltes vegades, la majoria de vegades sense cap malícia, el que fan és castellanitzar el nom en el moment que ells parlen. Està clar que sempre hi ha algú, i també és normal reconéixer-ho, que ho fa amb mala intenció; però naturalment estes persones no es troben ni al Consell ni a les conselleries ni als diferents organismes.

És per tot això, que no puc acceptar de cap manera la declaració que vosté acaba de fer, perquè vosté sap perfectament que no és així, quan diu que La Generalitat ignora i no fa cas del decret. Això no és veritat. ¡Clar que fa cas! Però naturalment d'errades n'hi han. Jo les estic patint durant 28 anys, i m'agradaria que no en tinguéssem més, però després de 28 anys patint-les, em temo que cada vegada n'hi han menys però se'n continuen produint, pels organismes oficials dependents de La Generalitat, pels organismes oficials dependents de l'estat central, inclús d'alguns partits polítics.

Les errades a les quals vosté fea referència, senyora diputada, ja han estat corregides en la pàgina web de la conselleria, on estan penjats els pressupostos de La Generalitat de l'any 2008, i des de la mateixa conselleria ens han assegurat que per a que no es tornen a produir aquestes errades en l'avantprojecte de llei de pressupostos del 2009, tant en paper com en digital, s'adoptaran totes les mesures necessàries per a que la denominació del municipi aparega d'acord amb el previst en la legislació vigent, és dir, Vinaròs.

Jo li podia contar anècdotes de com persones que reivindiquen el nom de Vinaròs després van al restaurant i demanen

de Vinaroz, o inclús quan parlen del carnaval de Vinaròs, doncs parlen en castellà, i parlen de la

del carnaval de Vinaroz, i desprès defensen el nom. És dir, que

(inintel·ligible)

Jo el que vull en este tema, és que no anem a fer un drama d'este assumpte del nom de Vinaròs, perquè els de Vinaròs ho tenim molt clar, quina és la nostra denominació. Per tant, és una proposició no de llei que consideraria en principi innecessària, però ja que vostés l'han presentada anem a donar-li suport amb l'esmena que nosaltres hem introduït, si la considera oportuna, perquè ens servirà per a repetir una vegada més que al nord de la Comunitat Valenciana com a primer poble que dóna la benvinguda a tots els que ens vénen de Catalunya trobem el poble, la ciutat de Vinaròs, la molt noble i lleial ciutat de Vinaròs.

Per tant, espero que accepte aquesta esmena que, com veu, reforça fonamentalment allò de. en castellà i en valencià.

Moltes gràcies.

La senyora presidenta:

Gràcies, senyor diputat.

I jo li done el torn d'acceptació o no a la diputada senyora Marina Albiol. Té la paraula.

La senyora Albiol Guzmán:

Gràcies.

Sí, anem a acceptar l'esmena perquè no varia en ningun moment l'esperit de la proposició no de llei presentada. Ara sí, el que sí he de dir és que no es pot dir que aquesta proposició no de llei siga innecessària. Ja s'ha demostrat que en els pressupostos el nom estava malament, i que ha fet falta que nosaltres presentem aquesta proposició no de llei i que arribe a debatre's en les Corts Valencianes per a que es modifique de la pàgina web el nom de Vinaròs.

Per tant, innecessària no és. És completament necessària, i esperem que el Consell a partir d'ara utilitze la denominació adequada.

La senyora presidenta:

Gràcies.

El senyor Castejón Chaler:

La senyora presidenta:

Un moment, li done les gràcies a la senyora diputada Albiol.

Ha demanat la paraula el senyor diputat? Té la paraula.

El senyor Castejón Chaler:

Moltes gràcies, senyora presidenta.

Innecessària en el sentit d'instar La Generalitat a que faça cas d'un decret. Jo, en este cas, sí que li dic que és innecessari perquè evidentment cas del decret, sí que en fa, i li he explicat, no anem a repetir ara quina és l'argumentació. Insistim, agraíem que haja acceptat la nostra esmena perquè ens servirà per a reforçar. és dir, que tot el món conega una vegada més, i quan se done difusió d'aquesta proposició no de llei que se puga estar acceptada, que el nom, tant en castellà com en valencià, és el de Vinaròs.

També n'hi haurà que instar en el seu moment altres administracions per a que també complisquen, jo penso, que aquest decret que, en el seu moment de forma oportuna, va aprovar la Generalitat valenciana.

Moltes gràcies.

La senyora presidenta:

Gràcies, als senyors diputats.

Disculpe la senyora diputada. Té la paraula la senyora diputada.

La senyora Sanchordi García:

Disculpadíssima, senyora presidenta. Moltes gràcies.

Des del Grup Parlamentari Socialista, anem a recolzar la proposició d'Esquerra Unida que, a més, entenem i comprenem que accepte l'esmena del Grup Parlamentari Popular. Una proposició no de llei que té el seu origen en un decret, com han comentat els altres parlamentaris, que és ni més ni menys de 3 de novembre de 1980, és a dir, inclús podria ser que algun o alguns membres d'esta comissió no hagueren, ni tan sols, nascut quan se va firmar el decret pel Consell.

L'anem a recolzar perquè, com no pot ser d'una altra manera, tots tenen de complir els decrets del govern de La Generalitat però, sobretot, els primers que els tenen de complir són. o és aquella institució que precisament ha acordat i ha aprovat este decret.

En eixe sentit, des del Grup Socialista aplaudim l'actitud i la posició del Grup Parlamentari Popular representat, en este cas, pel senyor Castejón, que d'alguna forma ha reconegut que actualment no s'estava complint, evidentment, com ell ha dit, done per sentat que sense cap tipus de mala fe. Per descomptat, recolzem, com he dit, la proposició no de llei del Compromís i, a més a més, inclús esperem i desitgem se puga fer extensiva a tots aquells altres casos, aquells altres municipis en els quals tampoc s'estiguen complint els decrets preceptius.

Moltes gràcies.

La senyora presidenta:

Gràcies, senyora diputada.

Passem ara a la votació, entenem que en l'esmena que s'ha afegit ara. Vots a favor? Molt bé. Vots en contra? Abstencions? S'aprova per majoria.

Ara suspenem dos minuts per a donar-li l'entrada al conseller de Governació.

(Se suspén la comissió durant uns minuts)

La senyora presidenta:

Moltes gràcies per vindre a la comissió, senyors i senyores diputades.

Reprenem la comissió novament.

Compareixença del conseller de Governació en relació amb els atacs a seus de partits polítics, entitats cíviques i ciutadans ocorreguts en els últims mesos a la Comunitat Valenciana, sol·licitada pel Grup Parlamentari Esquerra Unida-Bloc-Verds-IR: Compromís (RE número 13. 118)

La senyora presidenta:

Passem al següent punt de l'ordre del dia: compareixença del conseller de Governació en relació als atacs a seus de partits polítics, entitats cíviques i ciutadanes, ocorreguts en els últims mesos en la Comunitat Valenciana, sol·licitada pel Grup Parlamentari Esquerra Unida-Bloc-Verds: Compromís.

Té la paraula el senyor conseller.

El senyor conseller de Governació:

Moltes gràcies, senyora presidenta.

Senyories.

Comparec davant esta comissió a petició del Grup Parlamentari Esquerra Unida-Bloc-Verds-Izquierda Republicana: Compromís per a informar sobre els atacs a les seus dels partits polítics, entitats cíviques i ciutadanes que han ocorregut en estos últims mesos en la Comunitat Valenciana.

Podria acabar ràpidament la compareixença dient que seria molt més lògic que hui estiguera ací, en este escó, on estic assegut jo, el delegat del govern, ja que esta qüestió és una competència pròpia de la Delegació del Govern, ja que al tractar-se d'edificis, en este cas d'entitats privades, no correspon, en este cas, a la Conselleria de Governació que estatutàriament i per llei orgànica, als cossos i forces de seguretat de l'estat els correspon el que és la vigilància dels edificis públics de la nostra comunitat.

Però no és la intenció, ni molt menys, d'este conseller ni del govern de La Generalitat, al tractar-se d'un tema de tanta sensibilitat, de fer ningun tipus de demagògies, ni escórrer el

en esta qüestió, sinó tot el contrari; ni de defugir ningun debat, sinó tot el contrari. Per la qual cosa li agraïxc també al diputat, a la seua delegada, el que hasca presentat esta compareixença.

En primer lloc, i abans de començar la meua intervenció, volguera expressar el meu més absolut rebuig, com no podia ser d'altra manera, a qualsevol acte de violència, amb independència de qui siguen els seus autors, quin siga el seu objectiu o la desraó que l'hasca motivat. Des del govern del Partit Popular, i des de sempre, hem manifestat, i vull reiterar-ho hui ací, formalment en Les Corts, la més enèrgica condemna i repulsa a este tipus d'atacs protagonitzats per radicals i pels violents, que ni respecten ni participen del sistema democràtic.

I vull fer referència, també, en esta casa de la democràcia en la qual estem hui, a algunes paraules que les seues senyories han dit al llarg del ple, dient que vinguen d'on vinguen i siguen qui siguen els que estan fent eixos actes violents. Me pareix una indecència democràtica insinuacions de complicitat en qualsevol tipus de grups neonazis o radicals, que jo crec que són impropis que les faça una persona que creu en la democràcia i que creu en la llibertat.

Estos atacs trenquen la nostra convivència pacífica, perquè quan s'ataca un partit polític, que és un instrument essencial del nostre entramat constitucional, s'està atacant directament l'estat democràtic, la llibertat dels ciutadans per a poder expressar lliurement, pacíficament i democràticament les seus idees. Per això, vull mostrar, no sols eixa repulsa a eixes agressions a la llibertat, perquè sols respectant els principis i els valors democràtics i constitucionals se poden defendre els plantejament polítics, i se poden i se deuen defendre les idees.

Per això, des del consens i amb tots els instruments que mos proporciona l'estat de dret deguem de lluitar contra aquells que no respecten ni accepten les regles del joc democràtic.

Els atacs a les seus polítiques, siguen del color que siguen, aixina com a locals d'entitats cíviques, no és alguna cosa nova. Però, desgraciadament, en els últims temps, en este últim any i mig, dos anys, s'han produït amb massa freqüència. Han sigut totes les seus de distints partits polítics. Ahir mateixa, la seu del partit del qual jo forme part, del Partit Popular, va rebre, ahir mateixa, un nou atac amb unes pintades i amb unes declaracions també contra. Ja és la segona o la tercera, igual que ja temps enrere, també, hi hagué un xicotet artefacte que va explotar, igual que en la seu del partit que vosté representa, també temps arrere, i en altres seus d'altres partits polítics.

I açò, el que ve és en correlació amb el fet que des del Consell de La Generalitat venim denunciant permanentment, i és l'augment de les taxes de la criminalitat en la nostra comunitat. Som la tercera comunitat d'Espanya en taxes de criminalitat; 17,5 punts per damunt de la mitjana nacional. I, el que vol dir, que la Comunitat Valenciana sofrix 17 infraccions més per cada mil habitants, en este sentit, que la mitjana que està ocorrent en Espanya.

I, per tant, crec que la responsabilitat de totes les administracions, fonamentalment de la que ocupa un lloc principal com a garant de la seguretat pública, com marca el nostre entramat institucional i administratiu, com és l'estat, però de tots amb corresponsabilitat i amb lleialtat institucional, el haver de canviar eixa situació.

Jo crec, i mosatros ho hem dit, que les xifres de la inseguretat en la nostra comunitat parlen per elles mateixa: 40 plantilles de comissaries de la Guàrdia Civil inoperatives, que tenen de tancar per la nit, 7 de cada 10 quarters de la Guàrdia Civil; 5 poblacions de més de 30. 000 habitants sense comissaria de la policia nacional; la majoria de pobles de 20. 000 sense càrrecs principals en el cos de la Guàrdia Civil, en la nostra comunitat; i, a tot açò, un 11,05 menys en el capítol sext d'inversions d'infraestructures dels pressupostos generals de l'estat per a l'any 2008. Això és el que tenim de canviar. Això és el que mosatros tenim.

Jo crec que l'evolució de les dades que, estes i altres moltes, que acabe de dir, de delinqüència, dixen clar que la dotació d'efectius dels cossos i forces de seguretat de l'estat -és a dir, de la policia nacional i de la Guàrdia Civil en la nostra comunitat- és deficitària i no correspon amb les necessitats existents actualment.

Per això, mosatros hem vingut demanant, com ho férem també conjuntament en el govern de Madrid, esta mateixa setmana, 3. 000 nous agents de les forces i cossos de seguretat de l'estat en la Comunitat Valenciana, ja que som un 1 milió d'habitants més i va creixent l'evolució de la població.

Per tant, és imprescindible, és imprescindible que esta comunitat, degut a la seua taxa de criminalitat, dixe d'ocupar el penúltim lloc de tota Espanya en ràtio de guàrdies civils i policies locals. Sols tenim per darrere Múrcia. És a dir, senyories, una comunitat que està 17,5 punts per damunt de la mitjana de criminalitat nacional, està en el penúltim lloc en la ràtio de policies i guàrdies civils. Totes les comunitats autònomes tenen més ràtio de policies i guàrdies civils, i la majoria d'elles amb millors taxes de criminalitat que la de mosatros.

Açò està obligant, no sols a l'esforç de l'administració local en augmentar les plantilles de la policia local, com està fent. I per això ocupem la primera comunitat peninsular en major ràtio de policies locals per cada mil habitants, que és la Comunitat Valenciana. I que també, per part de la unitat adscrita de la policia de La Generalitat, s'incrementen les seues actuacions, que ja superaren les més de 102. 000 actuacions policials en l'any 2006, amb les dades estadístiques ja tancades.

No obstant esta situació, que crec que és un dels motius que n'hi ha, en les distintes conversacions que habitualment, lògicament per les obligacions institucionals i competencials mantinc amb el Ministeri d'Interior i amb la Delegació del Govern, hem tractat, amb el delegat del govern i també amb el secretari d'estat, esta qüestió en diverses ocasions. I, també, doncs amb motiu de la campanya electoral, el delegat de govern, me comentà que

(inintel·ligible)

. una vigilància especial a les seus dels partits polítics per a minorar estes qüestions, que desconec si seguix després del dia de les eleccions, o no.

Però -com vosté sap- he demanat, en este cas, al ministeri de la Delegació de Govern dos qüestions clares. Una, que se convoque la Junta de Seguretat de la Comunitat Valenciana per a tractar els temes de delinqüència en la nostra comunitat; a més, amb problemes específics, també, importants que n'hi ha, per exemple, en la Vega Baixa, en Alzira, en Ontinyent. i en altres molts pobles, que estan per damunt inclús de la mitjana de la criminalitat que tenim en la Comunitat Valenciana. I també que se convoque la comissió mixta i se reprenguen els treballs de la comissió mixta el més ràpid possible.

I, jo li puc assegurar a la seua senyoria que, compartint la seua preocupació que atacar els partits polítics de manera violenta, com s'està fent, és atacar la base democràtica, constitucional, on se desenrotllen i se vehiculen les idees polítiques i democràtiques, que proposaré ficar tant en l'ordre del dia de la Junta de Seguretat de la Comunitat com, també, per a tractar en la pròxima comissió mixta, portarem també esta qüestió per a poder-la debatre. I ja dic, i tota la coordinació i col·laboració que en l'àmbit competencial puga fer La Generalitat, no tinga vosté cap de dubte que tindrà l'estat, que tindran els cossos i forces de seguretat de l'estat, com en matèria de seguretat aixina estem fent.

Crec que la seguretat és un dels principis bàsics perquè n'hi hasca una convivència pacífica, perquè se puga desenrotllar pacíficament una societat democràtica perquè sense seguretat és molt difícil la convivència pacífica i democràtica entre tots els ciutadans i ciutadanes.

És més, és més, estudiarem també que en eixa comissió mixta, que com vosté sap estem ampliant les competències i les funcions i l'augment d'efectius per a la policia de La Generalitat, estudiarem també per part del Consell la possibilitat que, si aixina s'estima convenient, que puga fer-se càrrec la policia de La Generalitat de les seus principals dels partits polítics en les capitals de província, o altres tipus d'actuacions.

I no tenim ningun problema en col·laborar corresponsablement, perquè ací no se tracta de defugir ningun debat ni se tracta de no afrontar, amb totes les garanties, la corresponsabilitat que totes les administracions públiques tenim.

Però, evidentment, comprendrà la seua senyoria, que des de la Conselleria de Governació no pugam invadir competències d'un altra administració, com és la de l'estat, en una qüestió com la que hui, ací, mos ocupa. No obstant, jo he volgut parlar d'esta qüestió perquè crec que és important no defugir, ni molt menys, el debat, sinó tot el contrari.

I dir-li que mosatros estem dispostos a, en col·laboració amb els cossos i forces de seguretat de l'estat i en col·laboració amb el ministeri, que és el competent en la matèria pròpia de l'ordre del dia que vosté hui, en esta compareixença, m'ha sol·licitat, a arribar als acords i a ficar els mitjans que facen falta, igual que mosatros, en infraestructures, encara que no siga la nostra competència, estem dispostos a firmar el conveni. I esperem una resposta del govern central per a la firma, quan ells creguen convenient, del conveni d'infraestructures per als quarters de la Guàrdia Civil i per a les comissaries de la policia nacional, en esta matèria, també estem dispostos a eixa corresponsabilitat i a eixa col·laboració.

Cal tindre en compte que la seguretat s'ha convertit en una de les principals preocupacions dels valencianes i de les valencianes. I crec que totes les administracions hem d'estar a l'altura del que els ciutadans mos exigixen, i és que deixem de ser la tercera comunitat en taxa de criminalitat; i és que s'aclarisquen els delits d'una manera molt més eficaç del que s'està fent actualment; i és que li dediquem més recursos econòmics i pressupostaris.

Per la part de l'àmbit competencial de La Generalitat, presentàrem en el mes de gener el Plise; més de 64 milions per al Pla de seguretat i emergència de la Comunitat Valenciana. I presentarem abans de l'estiu el que és el Pla director de seguretat i emergències de la Comunitat Valenciana.

Per a finalitzar, li reitere que portaré el tema a la Junta de Seguretat de la Comunitat, portaré el tema a la comissió mixta i, per descomptat, se ficarà damunt de la taula tota la col·laboració necessària a, en este cas, als cossos i forces de seguretat, en este cas, concretament, a la Delegació de Govern i al ministeri perquè, lògicament, estos atacs no se produïsquen. I que, per descomptat, vinguen d'on vinguen, siguen els qui siguen, perquè jo crec que això està de sobra, algunes afirmacions que en el dia de hui hem sentit ací, en estes Corts, i que jo lamente profundament perquè són impròpies de qualsevol demòcrata les puga dir, almenys en esta casa que és la representant de tots.

En eixe sentit, li reitere l'agraïment de la compareixença, i espere haver-li donat compliment a la petició que vosté me dia.

La senyora presidenta:

Moltíssimes gràcies, senyor conseller, per la seua exposició.

Li done el torn de paraula al senyor diputat, senyor Morera. Té la paraula.

El senyor Morera Català:

Moltes gràcies, senyora presidenta.

I moltes gràcies, senyor conseller, per la seua exposició.

Jo el que he de fer, en primer, és demanar disculpes. Disculpes perquè he hagut d'abandonar el ple en un punt que trobava que estava representat pels meus companys. He assistit a la Fira del Llibre, a les dotze. Pensava comprar un llibre per al senyor conseller, en esta compareixença, sobre les policies autonòmiques d'altres comunitats autònomes. I la meua sorpresa és que no he rebut la informació en la qual, sent jo portaveu d'esta comissió, per la qual s'havia acordat, sense la meua informació, doncs que s'havia avançat la comissió. En tot cas, demane disculpes.

Jo no diré, com diu algun locutor radiofònic, que açò és la banda del Chikilicuatre. Però sí que m'agradaria. Se referix això al govern del president Camps, la qual cosa jo crec que seria motiu de reaccionar davant dels atacs que estem patint, d'una emissora que ha gaudit, i d'un grup, d'este senyor, que ha gaudit de les concessions de televisions digitals terrestres, importants.

Però sí que diré una cosa perquè la mesa ha decidit, per un tema important, per un tema idèntic com és la sol·licitud de compareixença i, al mateix temps, una proposició no de llei sobre els atacs que han patit diverses entitats cíviques del nostre poble, han patit atacs, doncs, hui mateixa, en dos comissions diferents, la mesa envia a una compareixença el conseller i una altra a la Comissió de Coordinació, sent el mateix tema! , la qual cosa jo dic que també indica una certa descoordinació per part de la mesa on el nostre grup no està representat. S'anaven a vore el mateix dia i en dos comissions diferents; per tant, la descoordinació, n'hi ha en totes bandes.

Dit això, jo crec que la compareixença és oportuna i és important, i vosté ha dit ací coses molt significatives, perquè mosatros, com a Bloc, hem presentat inclús en el Tribunal Europeu dels Drets Humans informes i posicions per a denunciar una situació que patim els valencians, els demòcrates, sense excepció, segurament més uns que altres. Jo vull dir que em solidaritze i rebutge i condemne l'atemptat de pintada que ha rebut la seu del Partit Popular, com he fet sempre en qualsevol atac amb un origen que tinga a vore amb qüestions polítiques o cíviques, perquè, si el que està passant ací passara en un altre territori d'Espanya, en estos moments estarien actuant tots els cossos i forces de seguretat, i, per desgràcia, el que ens trobem és la indefensió, la falta de competència, la falta de diligència, la falta d'actuació dels poders públics competents.

Hem informat, i estan escandalitzats, en la Unió Europea del que està passant ací. Perquè no siga una afirmació gratuïta, vull assenyalar-li al senyor conseller, segurament en tindrà coneixement, l'informe Raxen, especial 2008, que només del nostre país, de la nostra comunitat, n'hi han 43 atacs violents, xenòfobs, racistes o incidents d'odi que han segut protagonistes ciutadans, entitats del nostre país, sense que tingam ninguna actuació per part de les forces de seguretat del nostre país. Anava a dir una altra cosa, però, bé, de seguretat del nostre país.

Vosté diu que no té competència i ha donat la cara. Li ho agraïxc. Sap que discrepem en un punt: mosatros creiem que en funció del que es va dir en la reforma de l'Estatut d'autonomia i que no anàvem a ser menys que altres comunitats autònomes, ¿som iguals en tota Espanya respecte a competències en matèria de seguretat o no som iguals? , ¿per què els valencians no poden tindre uns models de policia integral que tenen altres ciutadans d'Espanya? L'Estatut ens ho permet i, per desgràcia, no tenim eixa policia autonòmica que sí que podia actuar, perquè tenim competències en estos delictes gravíssims, assenyalats per este informe, gravíssims, en els quals ja s'han produït algunes morts, i continuen.

Li he de dir que jo entenc que podíem equiparar-mos a eixes policies, en la forma d'una policia de la Generalitat valenciana. Però, en tot cas, li he d'agrair que vosté no ha amagat el cap sota l'ala, i ho ha dit en la seua compareixença. Doncs, bé, el que hem de dir és que la indefensió és enorme, que no sabem què fer, que han estat atacs violents, de cinquanta atacs patits per les nostres seus, no ja només de pintades, que és greu, sinó provocació d'incendis en la nostra seu de Benicàssim, de Gandia, amenaces per Internet. Ací, en l'informe Raxen vosté podrà vore alguna d'eixes webs, no les diré ací, que inciten a l'odi, que inciten a l'odi i a l'atac deliberat contra persones i entitats. Amenaces per Internet, agressions físiques, entre elles, a un conseller nacional del nostre partit, que va patir una agressió enorme i va tindre d'estar hospitalitzat tres dies, senyor Àlex Crespo.

I en eixa escalada, no només al nostre partit, sinó a Ca Revolta, Acció Cultural, l'últim és el dia 8 d'octubre, quan em dirigia a l'entrega de les medalles d'or de la Generalitat valenciana, el senyor Luis Ibáñez, director general de Seguretat m'informa que no havia passat res en la seu del Bloc. Em vaig tranqui­l·litzar, perquè pensava que la cosa havia segut molt greu. I, efectivament, si el senyor Luis Ibáñez actua, és perquè s'ha activat el protocol antiterrorista, perquè la bomba que es va situar en el replà on està instal·lada la seu del Bloc portava cloratita, i es va desallotjar tota la finca.

Estem entrant en paraules majors. Hi van actuar els Tedax. Afortunadament, la bomba no va esclatar, però sí que va esclatar una altra bomba, situada en la seu d'Esquerra Republicana a les poques setmanes. Estem en una escalada d'una

, si fos la

, tot eixa gentola que fa estes actuacions estaria en estos moments davant la justícia. I així, eixes persones estan en una impunitat, estan lliures i estan actuant d'una forma impune.

¿Què podem fer? Vosté ha assenyalat algunes coses, que jo les accepte i que crec que són positives. És que li demane, li pregue, que parle amb el delegat del govern i que li indique que no podem actuar amb esta impunitat. Vosté ha dit que ho farà a través de la Junta de Seguretat de la Comunitat Valenciana. ¡Endavant! En la comissió mixta govern central-autònom, també. ¡Perfecte! Actuen ahí. I, ¿per què no. , i li demane, que en funció de les competències de la policia de la Generalitat valenciana, per què no assigna vosté algun policia cooperar, en funció d'eixa coresponsabilitat, a mirar tota esta situació? És que podem anar a problemes majors davant la deixadesa del delegat del govern.

Jo m'he reunit amb el delegat del govern i només he rebut bones paraules. ¡És que estic fart! , perquè si estiguérem parlant d'una dèria, però ¡43 agressions!

, ¡43 agressions! assenyalades en l'informe

(ininte­l·ligible)

. I, escolte, mos trobem en una situació que és anormal.

Per tant, és preocupant per a tots, no pot anar a més, en esta societat nostra, per desgràcia, sabem que n'hi ha gent que té molt poder i s'ha creat una xarxa organitzada i una trama que impulsa estes actuacions, ací, en l'informe s'assenyala algunes persones amb noms i cognoms, que se financen a través de la prostitució, que se financen també a través d'empreses de seguretat -he presentat una pregunta per vore, esta empresa, quina concessió té de vigilància d'edificis públics de la Generalitat valenciana-, i tot això, doncs, pareix que passa gratuïtament.

Per suposat que no responsabilitze a ningú, però també és cert que hem de ser molt curosos, molt curosos. Esta empresa i esta organització i esta trama d'unes condicions molt clares, és la que dóna aixopluc a totes estes actuacions. Esta empresa és la que va organitzar en Mislata el

, i esta empresa i este grup, està molt assenyalat, són els que han agredit el nostre regidor, que va també meréixer hospitalització, Santi Rosado, a Mislata. Esta empresa és la que organitza. , i este grup, són els que organitzen manifestacions feixistes contra els immigrants en el barri de Russafa. I esta empresa, i este grup, en este informe assenyala les complicitats que estan tenint des de certs àmbits del poder públic. Això, ho hem de tallar d'arrel. Ho hem de tallar d'arrel. Crec que, també, en tot això, hi estarem d'acord.

En fi, l'informe és molt clar, la situació és molt perillosa i se'ns en pot anar de la mà, i jo crec que com la Generalitat valenciana ha d'atendre tots els problemes que afecten els nostres conciutadans, i com que vosté ha dit que no són competents, però que este tema el preocupa, jo espere que des de la seua conselleria se puguen assignar alguns policies per a fer un seguiment d'unes organitzacions, d'una trama violenta que, si continua actuant impunement, pot tindre unes conseqüències gravíssimes. Ja ho vam pagar en la persona de Guillem Agulló i no crec que tinguérem de pagar més endavant en la persona de ningú ciutadà d'esta societat.

Moltes gràcies.

La senyora presidenta:

Moltes gràcies, senyor Morera.

Abans de continuar i donar-li la paraula a la diputada del Partit Socialista, li vaig a fer un comentari. Esta presidència, abans de començar ha demanat disculpes genèricament per les incidències que hi han hagut, perquè ja se va ajornar en una ocasió, però ara personalment, perquè la culpa ha segut meua, perquè no a totes les persones. , a vosté directament, no li he pogut dir. Pensava que estava dins de l'hemicicle. Ha segut la mesa en l'hemicicle que ha anunciat que s'avançava esta comissió i pensàvem que estaven tots, faltava vosté.

Aixina que, genèricament, la presidència demana disculpes, personalment meues, perquè ha segut culpa meua.

I ara ja, li done la paraula a la diputada del Partit Socialista Mercedes Sanchordi.

La senyora Sanchordi García:

Moltes gràcies, senyora presidenta.

Bé, anem a vore, començant per les primeres paraules del conseller Castellano en la seua intervenció en esta compareixença, assenyalar que el fet de no tindre competències sobre una matèria en concret no ha segut ni és obstacle perquè el govern puga parlar i parle d'eixes matèries, siga seguretat, siga aigua, siga infraestructures, etcètera. Això ho hem pogut comprovar dia a dia i sobretot estos últims dies.

En qualsevol cas, al si del Grup Socialista entenem que cal parlar i que se pot parlar de qualsevol problema que afecte els valencians i valencianes, però ara sobretot cal parlar de l'objecte concret de la compareixença demanada en este cas pel Grup Compromís.

Este matí ja s'ha parlat i hi ha hagut un debat sobre la lacra social que suposen les acciones violentes o que inciten a la violència. Efectivament, vinguen d'a on vinguen i vagen dirigides a qui vagen dirigides, ací tots ho hem patit i tampoc se tracta de reivindicar per a uns o per a altres, sinó de fer una reivindicació genèrica, siguen qui siguen els afectats.

Insistir, des del Grup Socialista, en la més enèrgica protesta i condemna d'estes accions, en general, i de les que són objecte de la compareixença, en particular. Ara bé, senyor Morera, el que sí que no podem admetre és que se parle per part, ja no del govern de l'estat, ni de l'estat ni de l'autonomia ni tan sols de governs locals, que se parle de total impunitat o que no s'està fent res, quan, a més, vosté sap que al contrari.

Per concretar inclús més i parlar de fets molt concrets. A vore, el govern de la nació té plena constància dels fets violents mitjançant l'ús d'artefactes explosius, dels quals vosté ha parlat, que han tingut lloc en la Comunitat Valenciana en els últims mesos. Estic parlant, concretament, dels fets que van tindre lloc tant en octubre del 2007 com en novembre del 2007 contra les seus del Bloc Nacionalista Valencià i d'Esquerra Republicana del País Valencià. Estos fets han rebut, de fet, la consideració de delictes de terrorisme, i per esta raó les actuacions judicials s'estan desenrotllant a través dels jutjats centrals d'instrucció ¡de l'Audiència Nacional! , està

És a dir, si açò és impunitat i açò és no actuar, bé, jo, permeta'm que en nom del meu grup, doncs, no. , per descomptat, no hi estem d'acord, creem que no podem estar-hi d'acord. Entenem que crear alarma social no afavorix ni la seua resolució, no d'estos concrets, en general, ni la resolució ni la prevenció. No obstant, sí que cal manifestar, i aixina ho fem, una especial preocupació per les conseqüències que sobre les persones puguen ocasionar fets d'esta gravetat en el cas que se repetiren.

Per este motiu, i amb l'objectiu d'evitar qualsevol mal o qualsevol agreujament, especialment sobre les persones, s'han intensificat les investigacions que se vénen realitzant sobre estos fets, estos en concret, i en general sobre els que puguen tindre lloc ací, en la comunitat. I, de fet, s'han pres mesures en l'àmbit de la seguretat ciutadana amb l'objectiu de conéixer amb el major detall possible tant els fets com la seua causa i identificar també els seus autors, precisament per a evitar que estes accions violentes, en la mesura que siga possible, se puguen tornar a prohibir.

Respecte a la possibilitat que en este cas concret. Estic parlant, per exemple, dels assalts o dels atemptats amb explosius, la possibilitat que la ideologia dels que han patit eixos assalts guarde relació amb els fets denunciats, evidentment, està

i, per tant, hui per hui, jo, per descomptat, no m'atrevisc a aventurar una relació de causa-efecte.

En conseqüència, per una raó de cautela política i també de respecte a les actuacions tant de les distintes administracions com dels òrgans judicials, i estant, per tant, a l'espera de les investigacions que encara estan realitzant-se per les forces de seguretat, des del Grup Socialista entenem que a la millor no és moment de realitzar hipòtesis ni d'assenyalar possibles culpables, sinó d'esperar i exigir, això sí, la màxima celeritat, aixina com la necessària coordinació entre les distintes administracions públiques, amb vista a la prompta identificació dels responsables.

Res més i moltes gràcies.

La senyora presidenta:

Gràcies, senyora diputada.

Per part del Partit Popular, li done la paraula a la diputada Verónica Marcos.

La senyora Marcos Puig:

La senyora presidenta:

Li done la paraula ara al senyor conseller per a donar resposta als diputats.

El senyor conseller de Governació:

Moltes gràcies, senyora presidenta.

Jo crec que del debat que hem tingut. l'afirmació que havia fet al principi de la compareixença, que tal vegada el delegat del govern era el qui havia d'estar ací. Però jo li agraïsc, com deia, perquè estic convençut de la coordinació, la col·laboració lleial i sincera entre les administracions públiques i que la seguretat és cosa de tots i que, per tant, ningú ha de defugir d'este tipus de qüestions.

Li agraïsc a la seua senyoria que haja vist positives alguna de les propostes que jo he fet hui i li garantitze que duré a la junta de seguretat de la comunitat, ho duré a la comissió mixta i estudiarem seriosament que, dins les adscripcions a la policia nacional adscrita i no adscrita quant a les competències, puga també estudiar el tindre eixa competència, a les seus dels partits polítics i altres entitats que se creguen importants, la policia de La Generalitat.

Però jo sí que vull defendre, per una qüestió a més de convicció, el paper de les distintes forces i cossos de seguretat de l'estat, el paper que la policia nacional i la Guàrdia Civil duen a terme en el dia a dia, en el treball, en l'entrega i en la professionalitat que estan fent. Crec que ací no estem parlant d'una falta de competència. La competència està delimitada en la Llei orgànica de forces i cossos de seguretat de l'estat. I, per tant, crec que els agents que estan treballant de diari a la nostra comunitat estan fent una labor encomiable, que jo vull agrair i felicitar en nom del govern des d'ací, des d'esta tribuna.

Ací el que este debat i altres molts debats de manera objectiva, de manera evident, el que ve a dir és que el que falten són recursos humans, recursos materials, recursos tecnològics destinats a la seguretat. No és possible una comunitat, que és la tercera en taxes de criminalitat, siga la penúltima en ràtios de policies i guàrdies civils. 2,72% és la mitjana d'eixa ràtio per cada mil habitants en Espanya; 2 escassos en la Comunitat Valenciana; sols Múrcia està per darrere. Per tant, no és possible eixa qüestió i damunt quan nosaltres hem sigut de les comunitats autònomes que més població hem augmentat en els últims anys.

Per tant, eixa és la qüestió, que se donen més mitjans, que hi hagen més policies, que hi hagen més guàrdies civils i que s'avance en la comissió mixta, en el treball del conveni d'infraestructures i de dotar de més competències i de més efectius la policia de La Generalitat.

I deia vosté, senyor Morera, que se féu el dispositiu d'alerta terrorista i que per això se'l cridà des de la Conselleria de Governació, el secretari autonòmic, i jo també tinguí ocasió de parlar amb vosté eixe dia, com solc fer com sempre que passa alguna cosa amb qualsevol grup polític no sols per interessar-me sinó per a ficar a disposició tots els mitjans i col·laboració de La Generalitat. Però, mire vosté, que tinguem policia autonòmica o no hi ha unes competències, com és terrorisme, com és explosius, com és armes que són única i exclusiva competència de la Guàrdia Civil i de la policia nacional, no les pot tindre tampoc una policia autonòmica. I he de dir que, com vosté sap, es va establir un nivell 3 d'alerta antiterrorista abans de les eleccions que el ministre Rubalcaba ficà el nivell 3, quan ja veníem del nivell 2 d'alerta terrorista. I la prova del que vosté ha dit és eixa cooperació i eixa col·laboració que nosaltres fem amb fets i no amb paraules, en este cas de cara al ministeri, preocupant-nos i estant com fem.

Ha fet referència vosté, perquè m'he pres nota, perquè no vull deixar-me ningun aspecte ni ninguna qüestió sense contestar, que teníem coneixement que unes persones, que una empresa estava o havia de vore o podia estar darrere suposada o hipotèticament. Això seran els jutjats els que ho hagen de dir. Jo el que sí que reclame és més eficàcia en la resolució dels delictes. Sols un 25% dels delictes que se cometen en la Comunitat Valenciana se resolen en eixos casos, és a dir, un de cada quatre. També estem en la segona comunitat autònoma en pitjor índex de resolució de delictes d'Espanya. I això és el que vol el govern de La Generalitat que canvie, que tinguem més mitjans, que tinguem més policies, que tinguem més guàrdies civils, que siguem més eficaços en la resolució d'eixos delictes.

I jo li dic que eixes persones o eixes empreses o els qui siguen que vosté diga, que se faça investigació, que es porten a la justícia, que el pes de la llei recaiga sobre ells i si han d'anar a la presó que vagen. Això és el que s'ha de fer. I, per tant, en eixe sentit, no hi ha crec que ningun tipus de problema. Jo crec que l'objectiu de tots és rebaixar la taxa de criminalitat i augmentar la capacitat resolutiva dels delictes, que ja dic que és un de cada quatre en les últimes estadístiques de la secretaria d'estat del Ministeri de l'Interior, com s'ha vist en l'any 2005, l'any 2006 i l'any 2007.

I d'ahí volem eixir nosaltres. Però volem eixir també des de la col·laboració i volem eixir, sobretot, també, des de la coordinació. Per això la comissió mixta, per això l'estar en contacte permanentment, i aixina ho he de dir, com estem amb la delegació del govern. I que quan es fa l'alerta 3 hi hagueren una sèrie de dispositius en què hi haguera una coordinació, evidentment, de tots els cossos de seguretat per anar millorant la seguretat.

Mire vosté, senyora Sanchordi, jo precisament estic ací parlant de seguretat quan podia haver dit que no venia a esta compareixença tranquil·lament pel que a l'inici he fet. Però ni molt menys. El govern de La Generalitat el que vol és que qualsevol problema que tinga un valencià o una valenciana que se comente obertament, que se busquen les solucions, siga competència de qui siga. I per això estem ací parlant i per això parlem d'aigua, parlem d'infraestructures i ahir me n'aní a parlant amb la ministra d'Administracions Públiques de foralitat, que ja sé que vostés ni creuen ni volen el dret foral, ni creuen ni volen la nostra capacitat d'autogovern. Nosaltres sí i parlem de tot i no defugim ningun tipus de debat. I per això estem fent-ho així. I anem a seguir veritablement fent-ho.

Per tant, crec que és una matèria molt sensible i, com ha dit també la portaveu en la seua intervenció, jo crec que evidentment invertir en seguretat no sols és fer política social de veres sinó que també és invertir en garantir els drets constitucionals, les llibertats cíviques de tots els ciutadans i, per tant, és invertir en democràcia. I això és el que hem de fer entre tots. I en eixa línia és la que estem i amb eixos instruments que li acabe de dir, senyor Morera, anem a treballar i anem a estudiar, evidentment, el que hem parlat en esta comissió. I si aixina se creu convenient per part de l'administració de l'estat i també per la part en este cas de la Conselleria de Governació, podrem ficar també en marxa, com hem ficat ja altres dispositius que no sent competència pròpia nostra estem ja duent endavant des de la policia de La Generalitat o s'estan duent també endavant des del que és la col·laboració i la coordinació, que sí que és competència de les distintes policies locals, que són deu mil els policies locals que ixen al carrer tots els dies en tots els pobles de la Comunitat Valenciana i que, evidentment, tots eixos recursos que tenim hem de ficar-los al servici de la societat, al servici dels ciutadans i hem de fer-los amb una bona coordinació. Eixa és la labor que estem fent.

Vullc acabar mostrant eixa preocupació, que jo crec que compartim no sols els il·lustres diputats d'esta comissió sinó que compartixen tots i cada un dels ciutadans, com es reflectix de les enquestes sociològiques que s'han fet, que és una de les majors preocupacions del valencià en la seguretat ciutadana, per damunt de la mitjana nacional, perquè per damunt de la mitjana nacional estem en taxes de criminalitat. I el que hem de fer és fer propostes concretes com les que jo acabe de fer ací, el que hem de fer és invertir més pressupostàriament i que tenint esta situació no hi haja una desinversió ni més ni menys de més d'un 11% per part del Ministeri de l'Interior en matèria de seguretat en la Comunitat Valenciana sols en el capítol VI, en temes d'infraestructures.

Eixa és la línia que estem treballant, eixa és la línia que anem a seguir treballant. I vullc acabar, com deia, en què ací treballen molts professionals de manera abnegada amb els mitjans que tenen, en el nombre d'efectius que tenen per atacar a totes eixes persones violentes, perquè no es realitzen eixos actes vandàlics no sols al que són les seus dels partits polítics sinó seus d'altres entitats cíviques que hi hagen. I jo volguera que no s'isquera d'esta comissió sense fer eixe reconeixement a la labor que eixos professionals en el dia a dia fan en favor i al servici de tots els ciutadans i ciutadanes.

La senyora presidenta:

Moltíssimes gràcies, senyor conseller.

Ara tallem un minut la comissió per donar-li la despedida al senyor conseller. Un moment, senyors diputats. Gràcies.

(Se suspén la comissió durant uns minuts)

Proposició no de llei sobre la regularització i reglamentació de pistoles Taser i altres defenses elèctriques, presentada pel Grup Parlamentari Esquerra Unida-Bloc-Verds-IR: Compromís (RE número 13. 374, BOC número 54)

La senyora presidenta:

(Inoïble)

. passem al punt número 5 de l'ordre del dia: presa en consideració de la Proposició no de llei sobre la regularització i reglamentació de pistoles Taser i altres defenses elèctriques, presentada pel Grup Parlamentari Esquerra Unida-Bloc-Verds-IR: Compromís.

Té la paraula la diputada senyora Marina Albiol.

La senyora Albiol Guzmán:

Gràcies.

Ahora bien, son las comunidades autónomas a las que les corresponde coordinar la actuación de los cuerpos de seguridad de ámbito autonómico, cuando disponen de ellos, y coordinar la actuación de las policías locales en el ámbito territorial de la comunidad, con competencia para establecer la homologación de los distintos cuerpos de policías locales en materia de medios técnicos para aumentar la eficacia y colaboración de estos.

La senyora presidenta:

Gràcies, senyora diputada.

Hi ha una esmena presentada pel Grup Popular. Li done la paraula a la diputada.

La senyora Quinzá Alegre:

La senyora presidenta:

Li done ara la paraula a la diputada Marina Albiol al respecte de l'esmena presentada.

La senyora Albiol Guzmán:

Gràcies.

Pero en este caso no tienen razón. Es que sí tenemos competencias en el País Valencià sobre esta materia. De hecho es que es a las comunidades autónomas a las que les corresponde coordinar la actuación de los cuerpos de seguridad autonómicos cuando disponen de ellos. Y, de conformidad con la Ley orgánica 2/1986 y con la de bases de régimen local, coordinar la actuación de los policías locales en el ámbito territorial de la comunidad con competencia para establecer la homologación de los distintos cuerpos policiales en materia de medios técnicos para aumentar la eficacia y colaboración de estos. Es más, si no hay competencias en el País Valencià para regular sobre estas cosas, por qué la Generalitat valenciana ha sacado dos decretos sobre este tema. Si no tiene competencias, cómo puede sacar dos decretos donde específicamente dice que. , los descargadores eléctricos se utilizarán sólo como elemento de autodefensa ante personas en actitud agresiva, que hayan amenazado o provocado con antelación a los policías, para evitar altercados graves, riñas tumultuarias o situaciones similares.

La senyora presidenta:

Muy bien. Gràcies, senyora diputada.

Li continue donant la paraula a la diputada del Partit Popular.

La senyora Quinzá Alegre:

La senyora presidenta:

Té la paraula la diputada Marina Albiol.

La senyora Albiol Guzmán:

Sí. A mi el que m'agradaria saber és ¿per què si no hi han competències de les comunitats autònomes, per exemple, en Catalunya, s'ha prohibit la utilització d'aquest tipus d'armes?

Senyora diputada, vosté no s'està aclarint en el tema de les competències. Evidentment, si ho prohibira directament l'estat, no la podria utilitzar ningú, si estiguera directament prohibida des de l'estat. I per això estic convençuda que els meus companys d'Izquierda Unida, presentaran aquesta moció també en l'estat. Ara bé, gràcies a les competències que tenim cada comunitat autònoma també es pot prohibir la seua utilització des de la mateixa comunitat autònoma, com ho han fet altres comunitats; com ho ha fet, per exemple, Catalunya. De fet, és que només Canàries i la Comunitat Valenciana permeten la utilització d'estes armes.

La senyora presidenta:

Gràcies a la senyora diputada Albiol.

Ara sí li done la paraula a la senyora diputada, senyora Sanchordi. Té la paraula.

La senyora Sanchordi García:

Moltes gràcies, senyora presidenta.

A vore, la proposició no de llei que presenta el Grup Compromís toca dos temes. Per un costat, el tema de fons, que és el tema de les pistoles Taser, i per altre costat remarca, incidix, en un tema, anem a parlar d'autogovern o d'exercici de competències o de gestió del govern valencià.

Pel que fa al tema de fons, les pistoles Taser, com ja ha explicat la senyora Albiol, existix un informe ampli i rigorós d'Amnistia Internacional, que a més entenem que és un informe molt a tindre en compte, molt a tindre en compte per tots.

Per un altre costat, pel que fa al tema de forma, o al tema d'autogovern o d'exercici de competències, que a més tenim el cas d'una altra comunitat autònoma, una comunitat veïna com és Catalunya, com a precedent de, per un costat, de la prohibició de les armes Taser i, per un altre costat, també, la reglamentació de l'ús d'armes, en general.

Per tot açò, el Grup Parlamentari Socialista entén que existixen raons més que suficients com per a exigir de l'administració autonòmica, del govern de La Generalitat, totes i cada una de les propostes de resolució de la proposició no de llei de Compromís.

Això vol dir, evidentment, que anem a votar a favor.

Gràcies.

La senyora presidenta:

Doncs, moltíssimes gràcies, senyora diputada.

Passem ara, doncs, a la votació, ja, directament.

Vots a favor de la proposta?

(Algú parla sense micròfon)

Té clar la senyora diputada que l'esmena s'ha rebutjat. Ara, passem ja directament a la proposta. Torne a repetir. Vots a favor de la proposta? Abstencions? Vots en contra?

(Inoïble per raons tècniques)

. Dia que com era l'últim punt que tenim ja, per a esta comissió, s'alça la sessió.

Moltíssimes gràcies.

(S'alça la reunió a les 14 hores i 30 minuts)

