Comissió de Medi Ambient, Aigua i Ordenació del Territori realitzada el dia 8 d'abril de 2014. Comença la reunió a les 16 hores i 31 minuts. Presideix el diputat senyor Andrés Antonio Ballester Costa. Reunió número 10/I.

El senyor president:

(El secretari passa llista per tal de comprovar si hi ha quòrum)

Pronunciament de la comissió sobre la compareixença del director de la Central Nuclear de Cofrents per a informar sobre el funcionament de la central, presentat pels grups parlamentaris Popular, Socialista, Compromís i Esquerra Unida (RE número 83. 411)

El senyor president:

Proposició no de llei sobre l'assumpció pel Consell del total dels costos de les instal·lacions de filtres de carboni a les capçaleres de proveïment d'aigua potable de tots els pobles de la comarca de la Ribera afectats per la contaminació d'herbicides i nitrats, presentada pel Grup Parlamentari Socialista (RE número 73. 652, BOC número 223)

El senyor president:

El senyor Signes Núñez:

Moltes gràcies, president.

Recentment, senyories, s'han difós nous informes on ja es posen dates properes i amb un alt grau de certesa als efectes del canvi climàtic amb números concrets. Com demostren estos números, la situació no està per a jocs ni perquè el Consell de La Generalitat s'amague darrere del Consell de Rajoy.

El canvi climàtic és una realitat i l'hem d'enfrontar amb valentia, racionalitat, competència i sentit comú. Malauradament, no en trobem molt -d'açò que acabe de dir- en el Consell de hui en dia.

Segons estes mateixes previsions dels nous estudis sobre el canvi climàtic, en zones costaneres, com la zona costanera de la comunitat, són les que més van a patir, i si n'hi ha una cosa que serà preciosa en eixe context de calfament global serà l'aigua.

En un territori com el nostre, la major part del que és semiàrid i amb un règim de pluges tan escàs, la gestió de l'aigua amb destresa és precisa. I, en este sentit, la planificació hidrològica resulta i encara més ho serà amb el calfament global, però la recent aprovació del Pla hidrològic del Xúquer suposa una autèntica catàstrofe per als valencians.

En cap dels problemes apressants que el Pla Hidrològic del Xúquer havia de resoldre, la solució, si és que ha existit, ha estat la que pertocava. I això ha resultat així, bàsicament, perquè -diguem-ho clar- el Consell de La Generalitat, el govern que ha de representar a tots els valencians, a l'hora de la veritat, quan ens jugàvem el futur del Xúquer ha abandonat els valencians, ha desertat de complir la seua obligació.

Els ciutadans valencians havien de vore com es resolien en aquest Pla Hidrològic del Xúquer problemes que eren claus per al desenvolupament present i futur del territori valencià amb importantíssimes qüestions ambientals en allò tan representatiu i vital com pot ser l'Albufera de València i el tram baix del riu Xúquer. Tanmateix, totes les opcions triades en el pla han acabat per ser les pitjors, les pitjors per construir camins que són significativament més dolents per al riu, per als regants valencians, per a l'Albufera i per als ciutadans de la Ribera als que condemna a beure aigua contaminada -com apareix ací en esta botella-, una aigua en la qual haurem de mesclar 10 hectòmetres cúbics d'aigua superficial del Xúquer amb 20 hectòmetres cúbics d'aigua amb nitrats i amb pesticides dels pous dels diferents pobles.

I això, senyories del Partit Popular, senyors del Consell, hauria de donar-los vergonya, ¡vergonya! , que els veïns i veïnes de la Ribera no puguen beure aigua potable i, a més -segons este pla hidrològic- hagen, hagen de comprar eixa aigua als regants, hauria de donar-los vergonya.

El vicepresident i conseller Ciscar, malgrat que en l'univers dels consells del Partit Popular des de 1995 són una ampla majoria els consellers incompetents en la governança dels assumptes públics, que no dels seus privats -com saben molt bé-, està disposat a assolir un lloc de privilegi, el conseller Ciscar, entre els més destacats xapussers. Este home ha fet un bon nap en tancar Canal 9 i, ara, persevera en les qüestions de l'aigua prestant-se en la comèdia de Cospedal i Cañete com a convidat de pedra. Gràcies a ell, a Ciscar, el gran riu dels valencians, l'artèria que vertebra la nostra terra es va a convertir en un filet d'aigua sobre el qual poc a dir ens deixaran als valencians. I això -repetisc- és una autèntica vergonya.

A la Ribera ja s'han adonat del que significa que els governe el Partit Popular; de moment, la pèrdua del riu i la condemna a beure aigua enverinada amb nitrats i pesticides -com esta.

Senyors, el Partit Socialista del País Valencià, fent ús de la seua responsabilitat cap als valencians, va fer en el seu dia al·legacions a l'esborrany del Pla Hidrològic del Xúquer i dels sis punts principals, en el quals el PSPV fonamentava les seues al·legacions a l'esborrany del pla sotmés a informació pública, i n'hi havia tres, tres especialment importants: els cabals ecològics mínims al riu i a l'Albufera; i l'assignació d'aigua superficial del Xúquer per a l'abastiment d'aigua potable per als municipis de la Ribera, els veïns dels quals ja es mereixen poder beure aigua potable. En tots tres, els valencians eixim molt mal parats i en situació pitjor que amb aquella que teníem amb el vigent pla de 1998.

Quant a l'Albufera, l'assignació que es veu reflectida en el pla resulta clarament insuficient, els cabals que han d'aplegar al llac han de ser significativament superiors als que, finalment, s'han establert. D'acord amb els informes tècnics, caldrien 250 hectòmetres cúbics per a una recuperació efectiva del riu, molt lluny dels 167 hectòmetres cúbics que, finalment, s'han consignat al pla, i, a més a més, el pla hauria de garantir que les aportacions per a satisfer els requeriments ambientals ho foren d'una qualitat adequada.

Quant a les mesures per a la recuperació i la supervivència del Xúquer, aquestes passaven, en primer lloc, per una disminució important de les extraccions, principalment de l'aqüífer de la Manxa oriental però, en compte d'açò, s'augmenta la reserva de 65 a 100 hectòmetres cúbics per a consolidació i nous desenvolupaments de regadius en la zona de la Manchuela.

Però una de les coses que més indignen i enfurixen -i, en particular, a mi, perquè em toca de prop com a ciutadà de la comarca- és que en aquest pla es continue sense formalitzar una concessió completa d'aigua superficial i neta del riu per a ús de boca de tots els ciutadans de la Ribera. El que tenim -repetisc- és açò; resulta que del riu beu tota València i la seua àrea metropolitana, beu Sagunt, beu Albacete, i, tanmateix, es nega eixe dret als municipis riberencs del Xúquer a la Comunitat Valenciana i se'ls condemna a beure aigua contaminada -com esta- i, a més a més, a una permuta que els obligarà a pagar l'aigua que reben de la concessió dels regants, una absurda discriminació. Així, esta ha contribuït a crear problemes territorials on no n'hi havia, en actuar deliberadament i sense transparència en benefici d'uns i perjudici d'altres.

Fa riure també que el Consell, com a un gran assoliment, ens vullga vendre que el ministeri va a finançar obres de modernització en els regadius tradicionals per 45 milions d'euros i que la seua mateixa conselleria ha compromés 1,8 milions. Cal, per tant, que ací, ara, recordem que, en virtut del conveni d'Alarcón, el Consell es comprometia a realitzar de manera immediata les obres de modernització de regadius tradicionals del Xúquer, i ja han passat tretze anys, senyories, tretze anys del conveni i les obres encara estan per acabar i encara volen que pensem en un èxit; que un compromís del Consell amb els regants de la Ribera es retarde vora quinze anys i els ho concedisquen per a aconseguir que no es rebel·len i voten en contra del pla. ¡Quina poca vergonya, senyories, la del senyor conseller Ciscar! I, a més a més, els estalvis produïts per la modernització dels regadius de la Ribera no van a anar destinats a l'abastiment de la nostra comarca, com haguera estat allò més lògic.

També hem de recordar ací una altra actriu amb un paper principal en la seua submissió als interessos aliens dels valencians: la presidenta de la Confederació Hidrològica del Xúquer -i natural de Sueca, per cert-, Maria Àngels Ureña, malgrat el seu caràcter de valenciana i suecana, l'organisme que presidix ha acabat confeccionant un pla de conca netament perjudicial per als valencians i, en particular, per als habitants de Ribera del Xúquer que continuen bevent aigua com esta.

Per a ser un partit que s'ompli la boca parlant de com volen a València, no ho han demostrat en absolut, senyories del Partit Popular. Aquesta és l'enèsima demostració que el Partit Popular no té com a objectiu defensar els valencians ni millorar la seua vida, és l'enèsima ofrena de noves glòries a Espanya. I ¡ja està bé! , senyories, ¡ja està bé! Hora és que els dirigents valencians comencen a pensar, primer, en València, en la Comunitat Valenciana, en defensar els valencians, en obtindre un finançament justa, un ús adequat del Xúquer en compte de pensar en anar a agenollar-se davant dels seus caps de Madrid o de Toledo, Rajoy o Maria Dolores de Cospedal.

Tot açò, senyories, fa que els pobles de la Ribera van a haver de continuar bevent aigua amb nitrats i pesticides si no s'ubiquen filtres de carboni pagant-los els mateixos usuaris, quan caldria pagar-los. -segons el decret del Consell de 2006, regulador en l'àmbit de la Comunitat Valenciana de l'establiment dels criteris sanitaris de la qualitat de l'aigua per al consum humà- que hauria de ser el Consell el que els pagara.

Res més i moltes gràcies.

El senyor president:

El senyor Torró Gil:

Gràcies, senyor president.

Bé, nosaltres anem a donar-li el nostre vot favorable a la proposició no de llei perquè ens sembla raonada en la seua argumentació i, a més, ben justa, ¿no?

La Ribera està patint un greu problema d'aigües contaminades i enfront d'açò no se'ls aporten soluciones raonables i immediates. La famosa solució dels pous del Caroig ja vam vore en què va quedar -vullc dir-, no es van poder, pràcticament, ni posar en marxa perquè -com ja se sabia abans de fer-los- anaven a assecar els ullals del riu Verd. A pesar d'això, es van fer. no sabem amb quins interessos darrere d'açò, ¿no?

I, ara, se'ls plantegen solucions que no van a resoldre els problemes de fons, ¿val? El tema de l'aigua, una part molt menuda d'aigua superficial potabilitzada per a poder beure i una sèrie de filtres que tractaran d'evitar que els herbicides i altres contaminants químics arriben a les boques i als estomacs, als cossos dels habitants de la Ribera, i tot això -com molt bé s'ha dit ací- barrejant aigua superficial amb aigua que continuarà contaminada i, per tant, sense atendre la principal qüestió, que no és o que no hauria de ser -el que passa és que sí que és-, que no hauria de ser tractar que l'aigua estiga dins dels paràmetres, sinó tractar d'oferir l'aigua de millor qualitat per al consum, que és el que es busca, ¿no? Vullc dir, ací sempre es tracta -diguérem- de la solució menys complexa, o menys complexa depén de com es mire, també, perquè tot açò (inintel·ligible) .

Però, en definitiva, ja hem parlat ací d'açò. És increïble vore com el Consell es preocupa simplement de mantindre. , o que els nivells de nitrats i tot això no passen les barreres legals, vull dir, quan els nitrats ja estan al límit del que és legal, ja l'aigua és de qualitat dolenta i eixa aigua no seria lògic que la gent estiguera bevent-la. Malgrat això, es deixa que les coses estiguen d'aquesta forma i, en definitiva, no es solucionen els problemes de fons.

¿Com van a solucionar-se els problemes de fons? Això seria la gran qüestió, perquè, en definitiva, el que planteja la proposició no de llei tampoc representa la solució definitiva, sinó, simplement, és de no fer més injusta la cosa per a la gent que haurà de rascar-se la butxaca, que, en definitiva, eixa va a ser la gran qüestió, per a pagar un aigua dolenta per a no caure malalt. Sembla mentida, vull dir.

Sembla mentida, perquè el que estem dient, justet, és que la gent haurà de rascar-se la butxaca per a tapar les incompetències d'unes administracions i ho farà per a no caure malalta, per a protegir la seua salut. Jo crec que plantejat així, senzillament demostra un fracàs estrepitós de les polítiques públiques d'aigua i demostra, claríssimament, que darrere de la gestió de l'aigua el que s'amaguen són una enorme quantitat d'interessos obscurs que es barregen amb qüestions que pretenen ser d'interés general.

¿Com es frenarà el problema? ¿Quan es plantejarà una investigació a fons de quins són els orígens del problema dels aqüífers contaminats? ¿Quan es plantejarà com s'han de protegir eixos aqüífers? ¿Com s'han de protegir uns aqüífers dels quals perfectament la gent de la Ribera podria beure si no estigueren en la situació en la qual es troben? ¿Quan els habitants de la Ribera tindran dret a l'aigua superficial que passa per davant de sa casa? Perquè açò és increïble, vull dir. Quan ací començàvem a parlar, i crec que els tres partits de l'oposició tenim presentada una proposició no de llei en el que eren els primers. , el que es sabia en aquell moment sobre el pla hidrològic del Xúquer ja denunciàvem tota una sèrie de coses, però és que el més sorprenent és que al final. , el que ha eixit al final encara és pitjor del que teníem davant dels ulls en aquell moment. ¿Quan? És que no té sentit, vull dir. És una qüestió, realment, també, que algú hauria d'explicar-la, vull dir.

¿On estan els famosos excedents -entre cometes, i vull que quede molt entre cometes- de l'aigua del Xúquer, que han de ser transvasats o han de ser aprofitats per altres comunitats autònomes?

Perquè, clar, quan un suma tots els drets generats pel pla hidrològic, resulta que hi han més drets que aigua du el riu en un any normal. I això només vol dir una cosa, que el riu arribarà a Cullera eixut, directament.

Per tant, no és raonable que els habitants de la Ribera, que han gaudit sempre de la seua aigua, i no és perquè siga seua, perquè l'aigua no és de ningú, senzillament és perquè és l'aigua que tenen davant de la porta de sa casa i és l'aigua que han aprofitat sempre, eixa aigua es repartisca i es. , home, jo la sensació que imagine que tindrà la gent de la Ribera és com si estigueren furtant-li la cartera i, a més, amb llum i taquígrafs, vull dir, «faça el favor, òbriga la butxaca, que ara li clavaré la mà i m'enduré el que té dins» i, damunt, han de dir que sí. Realment és una qüestió molt escandalosa.

No entenem. no entenem res del que està passant. No entenem res, excepte que hi han poderosos lobbys de constructors, poderosos lobbys d'especuladors terratinents agraris, poderosos lobbys d'especuladors en obra pública, que estan esperant que escampe la boira de la bambolla urbanística per a reiniciar una altra no se sap quan i esperant, en definitiva. , comptant amb els drets d'una aigua que no hauria de ser seua. Està contravenint-se des de la primera lletra fins a l'última la directiva marc de l'aigua.

Jo espere que, almenys, per això, quan els recursos que toquen arriben on toquen, que supose que serà a Brussel·les, es derogue de dalt a baix i es desfaça aquest pla hidrològic que és una autèntica barbaritat.

Cal canviar les directrius de la política d'aigua, cal deixar de pensar en l'aigua exclusivament com un recurs econòmic. L'aigua fonamentalment és font de vida. L'aigua fonamentalment té un valor de caràcter ecològic que és el primer que s'ha de preservar i l'aigua té un cicle que ha de ser preservat per a poder gaudir d'eixe present tan important que és, en definitiva, el que ens permet la vida. I per a això, només hi ha una solució, i és administrar l'aigua, no com si fóra un recurs il·limitat, sinó com un recurs extremadament escàs, i això comença per les aixetes, és a dir, per consumir l'aigua de la que disposem en la menor quantitat possible i buscar alternatives a estes barbaritats.

Com sé que el president m'ha donat més temps del que tocava i m'acabe d'adonar ara, ho deixe ací i, si de cas, com tenim una altra PNL, si dóna temps (inintel·ligible) .

El senyor president:

El senyor Ponce Guardiola:

El senyor president:

La senyora Iranzo Martín:

El senyor president:

El senyor Signes Núñez:

Gràcies, president.

Ací l'única indignitat que hi ha és la d'un Consell del Partit Popular o diversos Consells del Partit Popular que des de l'any 1998 no estan permetent que la Ribera puga veure aigua de l'aixeta, que ha de comprar-se l'aigua embotellada. 1998. Quan feren aquella «xapussa» en els pous de la Garrofera, que els costà 60 milions d'euros, i que allí estan com a una mostra arqueològica de la inutilitat dels diferents president de La Generalitat que han passat. Allí la tenen per a vore-la. Des de 1998.

Han passat molts anys, molts anys des d'aleshores, i La Generalitat ha sigut absolutament incapaç de solucionar un dret bàsic i fonamental dels veïns i veïnes de la Ribera, que és el de veure aigua potable, aigua potable com cal, aigua potable sense cap mescla, com la d'esta botella, aigua potable sense nitrats i aigua potable sense pesticides, herbicides i terbumetona en definitiva.

Vostés han estat fent el ridícul tots estos anys. Fracassaren en l'opció dels pous, en fer la potabilitzadora i, senyora Iranzo, el que hi ha executat i el que hi ha inaugurat pel president Fabra és la primera fase que soluciona el problema dels nitrats, no la segona fase. Ací té a un portaveu del Partit Socialista de Cullera que pot dir-li si en estos moments Cullera pot veure aigua de l'aixeta o té problema de nitrats, perquè està la segona fase i, per tant, encara l'aigua no ha arribat i no arribarà fins 2016.

Mire, vostés en este tema, com en tots, han actuat fatal, fatal. I el pitjor vindrà quan eixes inversions inútils i xapusseres que han executat hagen de repercutir-les en els rebuts de l'aigua potable dels usuaris i hagen de retornar part dels 60 milions dels pous de la Garrofera a la Unió Europea que els va subvencionar.

Açò ha sigut la gran «xapussa» de tots els consellers competents en aigua que han passat per esta Generalitat, presidida en tots els casos per uns presidents absolutament ineptes, com han sigut Zaplana, com ha sigut Camps i com està sent el president Fabra. I això és la pura realitat.

I jo he de dir-li que els veïns i veïnes de la Ribera no estem disposats a seguir aguantant més greuges, més bufetades d'un Consell que ens menysprea, que menysprea una comarca que té més de 200. 000 habitants, que menysprea una comarca que és motor de la nostra economia en aspectes com indústria i agricultura. Els veïns i veïnes de la Ribera, els riberencs, tenen dret a veure aigua potable com tots els valencianes i les valencianes. No som Burkina Faso, senyora Iranzo, no som Burkina Faso, som la Ribera, estem en el centre del País Valencià, el centre de la Comunitat Valenciana, i no podem permetre ni anem a permetre-ho, ni anem a permetre-ho, un minut més el que estan fent-mos. No anem a permetre el que mos han fet en el Pla hidrològic del Xúquer, un riu que passa per davant de mosatros i que no ens permet agafar aigües superficials per a solucionar la problemàtica d'aigua potable dels nostres veïns i veïnes. No anem a permetre-ho. Anem a anar als tribunals, anem a anar a Europa, anem a anar on calga en la defensa dels nostres veïns i veïnes. Perquè si alguna cosa tenim el Partit Socialista, els alcaldes que estan ací del Partit Socialista, els portaveus, és que per damunt de la política, per damunt dels nostres partits, estan els nostres veïns, cosa que no passa en els alcaldes i alcaldesses del Partit Popular en la Ribera, com han demostrat en els plens a l'hora de votar determinades mocions.

Senyora Iranzo, li repetisc, li repetisc, anem a anar fins al final en la defensa dels veïns i veïnes de la Ribera, perquè mos ho hem proposat, perquè s'ho mereixen i perquè tenen dret ja d'una volta per totes a beure aigua potable com cal i com beuen els altres. I anem a fer-ho. I no anem a parar, no anem a parar, a pesar del Ciscar, a pesar de Fabra, a pesar de Bonig, no anem a parar. I anem a acudir a totes les instàncies perquè es faça justícia amb els nostres veïns i veïnes.

Açò és absolutament insuportable. Si açò, si açò és mal, açò és molt pitjor, molt pitjor, i açò és el que està bevent en este moment la gran part de veïns i veïnes de la Ribera, una mescla d'aigua amb nitrats, amb una mescla d'aigua comprada als regants per permuta del Xúquer. I açò és injust, açò no hi ha dret i no anem a permetre-ho. I anem a seguir la lluita fins al final.

Res més i moltes gràcies.

El senyor president:

La senyora Iranzo Martín:

Porque (remors i pausa) …

El senyor president:

La senyora Iranzo Martín:

El senyor president:

La senyora Iranzo Martín:

Bueno, pues el gobierno suyo destinó más de 500 millones de euros a desaladoras, desaladoras que están ahora absolutamente paradas. Y no aportó, mire usted, ni un solo céntimo, ni un solo céntimo al abastecimiento de la Ribera, sino que se dedicó a entorpecer en todo momento el plan del Consell desde la confederación del Júcar, como le estoy diciendo. La pura verdad. Eso, cualquiera que lo ha visto. Ahora hay un plan con 60 millones de euros, que usted reconoce, porque me ha dicho que se ha hecho la primera fase. Mire usted, es que la segunda es la construcción de 50 kilómetros de conducciones para transportar el agua hasta Alcira, Carcagente, Corbera, Llaurí, Favara y Cullera. Esa es la que ya se ha hecho. Pero es que está en ejecución y se ha hecho. Y hay una tercera, que es la construcción de 35 kilómetros de conducciones hasta los municipios de Algemesí, Polinyà del Xúquer, Albalat de la Ribera, Benicull del Xúquer, Sueca, Fortaleny y Riola. Y depósitos en siete municipios.

El senyor president:

Proposició no de llei sobre la finalització urgent de la consolidació de la xarxa Natura 2000, presentada pel Grup Parlamentari Compromís (RE número 73. 222, BOC número 219)

El senyor president:

El senyor Ponce Guardiola:

El senyor president:

El senyor Ponce Guardiola:

El senyor president:

El senyor Ponce Guardiola:

El senyor president:

El senyor Zaragoza Mayor:

El senyor president:

El senyor Ponce Guardiola:

El senyor president:

(Se suspén la reunió durant uns minuts)

El senyor president:

El senyor Ponce Guardiola:

El senyor president:

Por favor, (inoïble per raons tècniques) .

El senyor Ponce Guardiola:

El senyor president:

Tiene la palabra para exponer la enmienda el portavoz del Partido Popular, señor (inoïble) .

El senyor Zaragozá Fernández:

El senyor president:

El senyor Zaragozá Fernández:

Sí. La enmienda quedaría: «Les Corts instan al Consell…». La voy a leer en valenciano si me la dejan.

«Les Corts insten el Consell a que finalitze el més prompte possible la consolidació de la xarxa Natura 2000 i a tal efecte procedix a la declaració com a ZEC dels LIC que resten, dotan-los dels corresponents plans de gestió, d'acord amb els requisits legals establerts a les normes europees d'aplicació. »

El senyor president:

El senyor Zaragozá Fernández:

El senyor president:

El senyor Ponce Guardiola:

El senyor president:

El senyor Torró Gil:

Gràcies, senyor president.

Nosaltres estem d'acord amb el que planteja la proposició no de llei, perquè, efectivament, encara que hi haja molta complexitat a l'hora d'elaborar els documents, la creació, la redacció i aprovació d'eixos documents, que en definitiva és la part que ha de determinar com s'han de gestionar estos espais, lògicament du un retard importantíssim, la qual cosa demostra no sols que siguen complexos sinó que a més les administracions no estan dedicant els esforços suficients per a complir adequadament els terminis que estaven fixats, la qual cosa no fa més que demostrar que este tipus de qüestions té una importància secundària a l'hora de gestionar el territori. Hi ha molts pocs LIC encara amb normativa, molt pocs LIC transformats ja en zones d'especial conservació. I esperem que això es complisca.

Jo, de tota manera, hi ha coses que no acabe d'entendre. I m'agradaria si algú ho pot explicar. Perquè puc entendre que hi haja LIC que siguen complexos, perquè hi haja diverses normatives que s'hagen d'aplicar, però també hi ha molts LIC en els quals no hi ha tanta normativa que aplicar. Se suposa que, ací, per exemple, en la redacció que fa el senyor Ponce, diu i ho advertix que no val amb la transposició dels PRUG i els PORN als LIC, però açò val per als espais que estan considerats ja com a parcs naturals. Però els que no estan considerats com a parcs naturals no tenen plans rectors de gestió, no tenen PORN i, per tant, la documentació o el pla que ha de valdre, precisament, és el que transformarà LIC i les ZEPA, no sols els LIC, en zones d'especial conservació. Jo puc entendre que en un parc natural hi haja complexitat, perquè hi ha moltes coses, però hi ha moltes zones que no tenen eixa complexitat i, per tant, no acabe d'entendre la complexitat.

I no acabe d'entendre, és que no ho entenc, quin mal li fa a la resolució la frase «redactats amb criteris de protecció, conservació i vulnerabilitat de les espècies amb mesures de conservació actives». Vull dir, no sé quin mal fa això. Perquè, clar, puc entendre que s'elimine el punt dos, que d'alguna forma genera algun tipus d'obligació. «El Consell ha de retre compte a Les Corts del grau de compliment d'aquesta resolució». Algun tipus d'obligació que tampoc és que siga l'obligació del segle, perquè simplement enviar una carteta a Les Corts dient, «quan van discutir vostés esta PNL hi havien 18 LIC, 18 ZEC aprovats i ara en tenim 22 en tres mesos». Ja està. Això és l'única obligació que genera el punt dos, però és una obligació.

Però, insistisc, que «els plans de gestió estiguen redactats amb criteris de protecció, conservació i vulnerabilitat de les espècies amb mesures de conservació actives», no entenc per què s'ha d'eliminar. M'agradaria que es justificara, perquè jo estic disposat a votar a favor d'açò. M'agradaria que es justificara, perquè l'únic que dóna a entendre el llevar eixa cosa és dir que no van a ser redactats amb criteris de protecció, conservació i… Val? Perquè si no té ningú sentit llevar-ho, dic jo. Una altra cosa és que no estiguera i algú volguera afegir-ho, però estant ahí, si s'ha de fer amb els requisits legals, lògicament, això no sobra.

I per què plantege esta qüestió? Perquè lamentablement els LIC, les ZEPA i ara les zones d'especial conservació, són figures que només servixen per a protegir l'espai si no hi ha alguna causa major que es plantege.

Estem cansats de vore com s'aproven documents normatius que transgredixen obertament estos LIC i estes ZEPA. I ara, per parlar d'un que m'enrecorde, perquè a més ens afecta molt directament, per exemple el tema dels plans eòlics que han arribat a forçar reajustament de les zones ZEPA per a poder clavar els plans eòlics. I, per tant, és a dir, açò és com el xicle, jo ho estire a vore i ho pose per ací i per allà per a que al final no em destorbe al que és important, que és que el senyor Florentino Pérez tinga uns molinets eòlics que li donen bona cosa de diners de forma gratuïta. I, clar, quan un supedita totes les accions i totes les qüestions que han de vore amb el medi ambient a eixe tipus de qüestions, realment fa por.

I, sobretot, i amb això acabe, perquè no vull abusar tampoc del temps, la falta absoluta de recursos per a gestionar totes estes qüestions. La xarxa Natura 2000 a penes ha tingut diners en els pressupostos, senzillament apareix en les fitxes FP4 sense que tinga pràcticament ninguna consignació, va vivint a partir d'allò que els tècnics de conselleria, de vegades amb el recolzament dels malaguanyats tècnics de VAERSA, perquè ara ja no estan, anaven podent fer poc a poc. Clar, aixina les coses es fan llarguíssimes. Però, a més, ací no hi ha ni tan sols demanat un compromís, perquè nosaltres vam estar a punt de plantejar una esmena, però ara veig que estava bé, però segurament no s'haguera aprovat, per a que hi haguera un compromís per escrit de dotació pressupostària.

I, per tant, bé, estic pensant encara què faré. (S'interromp la gravació)

El senyor Signes Núñez:

Gràcies, president.

Des del PSPV portem molts anys criticant la política de la conselleria sobre espais naturals protegits. Recentment hem presentat una moció per a millorar la gestió del medi natural en l'últim ple que el Partit Popular va rebutjar de forma completa. I és que si al cas dels parcs naturals amb el salvatge ERO de VAERSA, la situació ja és límit, crítica per a la nostra biodiversitat, amb la xarxa Natura 2000 el Consell i la Conselleria d'Infraestructures, Territori i Medi Ambient fan palés el seu menyspreu més total a la natura valenciana.

La xarxa Natura 2000, que havia de servir per a preservar hàbitats prioritaris i entorns naturals singulars, ha estat tan sols una arma propagandística a les mans del Consell i del Partit Popular. Durant anys i anys hem escoltat com s'incloïen les hectàrees delimitades dins la xarxa com a espais protegits, mentre allí no es feia cap tipus de gestió, ni comptàvem amb ningun tipus de ferramenta real per a la seua conservació. A qui han volgut enganyar durant estos anys els governs del Partit Popular?

La posada en marxa de la xarxa Natura 2000 és una qüestió urgent i és per això que ens posicionem a favor de la PNL que presenta Compromís. I que també esperem que el Consell informe del grau de compliment de la proposta. I és que la conselleria que dirigix la consellera Isabel Bonig és més que opaca, és tan negra com la cendra dels incendis de 2012, ho vaig dir ja l'altre dia. No hi ha hagut forma de que presenten les dades sobre l'estat en què es troben els plans rector d'ús i gestió, que estaven caducats, sense revisió o han sigut tombats pels tribunals. Tan sols responen amb frases buides «s'està fent, estan revisant-se» i no és gens seriós que els nostres espais naturals més emblemàtics estiguen despullats sense les adequades ferramentes legals que ens permeten ser gestionats en pro de la conservació de la biodiversitat.

Per això ens pareix molt adequat el punt sobre l'obligació d'informar a estes Corts. Corts on tantes vegades s'ha negat informació al poble valencià sobre l'accident de metro, sobre la fundació Agua y Progreso, sobre els parcs naturals, sobre contractes opacs. És la seua forma de governar.

La conselleria quan s'inventa, perquè se les inventa, les xifres sobre l'àrea protegida al territori valencià sempre inclou la xarxa Natura 2000. I el que no es pot fer és, el que és una hipocresia tremenda, és utilitzar una figura de protecció per al que els interessa, és a dir, propaganda pura i dura i després no fer ni cas a l'hora de destinar personal al pressupost i a l'hora de redactar les normes de gestió i transformar la protecció legal en conservació real.

En definitiva, el PSPV recolzem la proposició de Compromís, perquè entenem que demana al Consell coses a les quals el mateix Consell s'havia compromés, no està demanant-li coses que el Consell no s'haguera compromés a elles. Que demana que deixen vostés de parlar per parlar i se posen d'una vegada per totes a treballar, que falta li fa al nostre ambient i al nostre país.

Gràcies.

El senyor president:

Proposició no de llei sobre la declaració, pel Consell, de la serra de Fontcalent i les seues zones humides perifèriques com a paisatge protegit i com a zona d'especial protecció per a les aus (ZEPA) de la Unió Europea, presentada pel Grup Parlamentari Esquerra Unida (RE número 73. 382, BOC número 223)

El senyor president:

El senyor Torró Gil:

Gràcies, senyor president.

El topònim Fontcalent és lamentablement més conegut per la seua vinculació a un centre penitenciari que per la fita orogràfica que li dóna nom precisament a eixe centre penitenciari, que és la serra de Fontcalent situada a l'oest de la ciutat d'Alacant, anant en direcció a la ciutat d'Elx.

És una serra de 446 metres d'alçada que es troba fortament agredida, especialment la seua cara nord. És que la gent que va a Alacant des de Sant Vicent del Raspeig, per l'autovia que baixa des d'Alcoi, la veu a l'encarada, amb una enorme explotació d'àrids que s'ha menjat una bona part d'eixa serra.

Però la serra no és només això, encara que es troba, diguérem, en un perill molt greu perquè, com passa cada vegada més en este país, les explotacions d'extraccions mineres tendixen a no complir amb la normativa que obliga a la restauració. I, aixina, van creant paisatges dessolats en moltíssims paratges naturals del nostre país sense que ningú, aparentment, faça res per evitar-ho.

Però, dic que a banda d'això, la serra de Fontcalent té una sèrie de zones humides situades al seu entorn, com les llacunes i el saladar de Fontcalent. I constituïx un dels espais d'interés natural i paisatgístic més rellevant del terme municipal d'Alacant.

A més, hi han espais de valor cultural, com pot ser les restes de l'antiga ermita de Fontcalent, la cova del Fum, la font de Fontcalent, que està ja molt deteriorada, i alguns conjunts d'interés etnològic, com el que es situa a la zona de la solana.

Els valors geològics, botànics, faunístics d'aquest espai, units al seu gran valor paisatgístic, justifiquen més que sobradament la seua protecció com a espai natural; una protecció, que cal insistir, de la qual manca en l'actualitat i que és independent de l'escassa protecció que a nivell urbanístic proporciona el vigent pla general d'ordenació urbana, mitjançant la figura de fita paisatgística.

I, per això, nosaltres plantegem que siga declarat com a paisatge protegit, que és una figura que definix perfectament la llei valenciana d'espais naturals protegits, i que seria la figura apropiada per a garantir la conservació dels múltiples valors que s'han de protegir en aquesta serra, tant en la serra, insistisc, com els aiguamolls de la seua perifèria.

A més d'açò, en la zona hi ha presència d'aus nidificants, diverses espècies que s'inclouen en l'annex 1 de la directiva europea d'aus, com l'àguila cuabarrada, el mussol reial o el còlit negre. I, per tant, entenem que no sols s'hauria de declarar paisatge natural protegit, sinó també zona d'especial protecció de les aus. I això lliga perfectament amb el que estàvem parlant abans, no? Aquest espai, com moltíssims altres espais del territori valencià que tenen valors naturals més que sobrats que justificarien la seua protecció. Vull dir, no sols és que no estan protegits o no estan reconeguts en la seua protecció amb figures que impliquen o que suposen la implicació de l'administració autonòmica en la seua protecció, de forma directa, sinó que, al revés, són agredits sense que ningú faça absolutament res per canviar-ho.

Lamentablement, la ciutat d'Alacant -com altres ciutats del nostre país, però particularment Alacant- està assetjada per un desenvolupament urbanístic gravíssim, que està generant a més problemes no sols d'ordre urbanístic, sinó també d'ordre judicial, i que ha fet que es tinga un pla general d'ordenació urbana que està com està i amb determinades qüestions que supose que acabaran resolent els tribunals; i que, en este cas lamentablement, també entenem que tot el que té a vore amb la possible protecció de la serra de Fontcalent també està, diguérem, condicionada per la propietat d'este espai natural i les possibilitats que tindre propietats en este espai natural poden brindar per a, diguérem, fer bescanvis o altre tipus de qüestions que podrien donar pas a, després, drets en les zones urbanitzables de la ciutat d'Alacant.

En definitiva, entenem que la figura de protecció és l'adequada; que la declaració de ZEPA és l'adequada; que només el Consell i, per tant, només la Generalitat valenciana, de la qual nosaltres som la seua institució més rellevant perquè som els únics que som elegits directament pel poble, tenim capacitat per a exigir al Consell que es faça este procés de declaració, i entenem que els valors de la serra s'ho mereixen i que no hauria d'haver cap dificultat per a procedir a esta declaració que, a més, lamentablement, a curt termini -ja s'ha vist- no suposa tampoc ninguna despesa per al Consell, sinó, simplement, el compromís de redactar unes normes de protecció que en un futur, lògicament, haurien de suposar la redacció també d'unes normes de gestió que ajudarien a preservar els valors de la terra i, sobretot, com a mínim, impedir l'avanç de la seua degradació que, insistisc, és molt important per la seua cara nord.

Res més.

Moltes gràcies, i espere que no hi haja problemes en aprovar la proposició no de llei.

El senyor president:

El senyor Ponce Guardiola:

El senyor president:

El senyor Signes Núñez:

Gràcies, president.

Vaja per davant el nostre recolzament a esta PNL que presenta Esquerra Unida sobre la declaració de la serra de Fontcalent i les seues zones humides perifèriques com a paisatge protegit i zona d'especial protecció per a les aus.

Afortunadament, la Llei 11/1994, que vàrem aprovar el PSPV, proporciona nombroses figures de protecció legal per als nostres espais naturals i la possibilitat d'escollir la més adient, segons l'ecosistema que es pretenga conservar.

Al cas de la serra de Fontcalent, coincidim en que el paisatge protegit és una ferramenta potent i que s'adapta molt bé a les característiques ecològiques, però també socioeconòmiques de la zona, que hi ha fins i tot grups, ciutadans i conservacionistes que en demanen la protecció amb insistència. Cal saber aprofitar eixes sinergies, per tant; més encara quan el Consell d'Alberto Fabra i Isabel Bonig ha eliminat, ha esborrat la protecció genèrica a les zones humides i cal, aleshores, protegir i catalogar aquelles que queden fora del catàleg valencià de zones humides.

També, i segons els motius exposats i que poden ser verificats per qualsevol expert en la matèria, l'entorn mereix ser declarat com a zona ZEPA i garantir així la pervivència de les colònies d'aus i hi nidifiquen i que tenen rellevància fins i tot a nivell europeu, com les ja esmentades a la proposta de resolució.

Les serres, els ecosistemes, no són intercanviables. El que hi ha a la serra de Fontcalent i a les zones humides associades pot no trobar-se tan sols uns quilòmetres més enllà. A la natura no podem canviar els ecosistemes com cromos a un mercadet, i per això és tan important protegir allò que tenim la certesa que paga la pena conservar.

Remarquem així el caràcter singular de l'espai natural per l'entorn al qual es troba i el paper que pot jugar un àrea protegida en una zona com la de Fontcalent, ja no només per ella mateixa, sinó per la connectivitat que aporta al territori.

I hem de dir que són ja moltes les evidències que indiquen una degradació progressiva de les serres al sud de la província d'Alacant, un territori especialment castigat per l'especulació i la bombolla urbanística. I mos preguntem si pensarà el Consell fer alguna cosa d'una vegada per totes, o es quedarà una volta més de braços creuats.

A nosaltres ens agradaria dir també que, més enllà de la conservació de la biodiversitat i de l'enorme patrimoni que tenim la sort de gaudir els valencians, cal recordar que el turisme d'albirament d'aus és una opció creixent entre els turistes estrangers.

Tant que parla el Consell de turisme de qualitat, declarar mantindre, gestionar i posar en valor una ZEPA és atraure turistes que coneixeran, estimaran i ajudaran a conservar el nostre medi natural.

Tant que parlen de dinamització d'espais naturals, d'utilitzar les àrees protegides per ajudar l'economia i la població local, ara tenen una oportunitat immillorable per a fer-ho.

Tot són avantatges, si parlem de declarar la serra de Fontcalent i les zones humides circumdants com a paisatge protegit: s'incrementa la protecció genèrica del pla general; no s'entra en conflicte amb els propietaris; i, a més, es crea un atractiu turístic, a l'hora que es posa en valor la natura de la província d'Alacant.

Però, evidentment, la qüestió no és només declarar per declarar. I nosaltres volem que aproven la proposició que presenta Esquerra Unida. Però no només això, volem que se la creguen, que se la crega el Partit Popular. Volem que no declaren parcs naturals i s'obliden dels PRUG, que declaren LIC y ZEPA i deixen que se quede en paper mullat, només una línia en el mapa.

Per això, a més la declaració la qual -com ja he dit- recolzem, creiem que el Consell ha d'explicar quins mitjans posa a disposició del que esperem que siga un nou paisatge protegit, quin pressupost hi destina i quants treballadors van a destinar-se. Treballadors està clar que no en tenim en este moment gràcies a l'ERO de VAERSA de la consellera Bonig i la seua voluntat de diàleg que ha tingut.

Protegir -i acabe ja- el medi ambient no és només penjar-se medalles la senyora Bonig, el senyor Fabra, els senyors diputats del PP. És aconseguir preservar la biodiversitat, harmonitzar els usos socials i naturals, creure's que això que es protegix val la pena ser protegit, saber entendre les necessitats del territori i la biodiversitat. Els socialistes creguem que cal protegir la serra de Fontcalent i les seues zones humides, que els ciutadans mereixen gaudir de l'espai protegit i la nostra natura deu ser preservada.

I per això, votem a favor de la seua declaració com a paisatge protegit, com a zona d'especial protecció d'aus i -com ja hem dit- instem el Consell que, si s'aprova esta PNL que presenta Esquerra Unida, no siga només una línia de tinta al mapa. Que treballen vostés, els membres del Partit Popular i el Consell sobre el terreny, al bosc, a l'aigua, al sòl, al medi ambient. Un territori que en definitiva no es mereix, al meu entendre, uns gestors com els que té.

Gràcies.

El senyor president:

El senyor Lorenzo Paredes:

El senyor president:

El senyor Torró Gil:

Anem a vore si aconseguixc aclarir-me en el que vosté m'ha dit. Primer ha estat dient que les zones humides han de complir una sèrie de múltiples funcions en l'entorn, sinó ho entés jo malament, i que, com esta no es complix, no estan dins del catàleg. Però, a pesar d'això vosté diu que està protegit. A mi m'agradaria que algun dia s'aclariren vostés en el tema de si les zones humides s'han de protegir o no s'han de protegir. Perquè els criteris que es donen per a protegir-les o desprotegir-les són un poc laxes, com a mínim.

I, sobretot, el que més em xoca és quan diuen, «no, és que no anem a donar-li eixa categoria, però ja estan suficientment protegides». Aleshores, si n'hi han diverses figures de protecció, se suposa que és per a dotar de més o menys protecció l'espai natural en concret que es pretén protegir. I lògicament hi han figures que són més protectores i figures que són menys protectores. I a mi m'agradaria que vosté s'aclarira. Consideren que la serra de Fontcalent i les zones limítrofes són suficientment valuoses com per a protegir-les o no? Perquè l'excusa -perquè això només és una excusa- que els polítics responsables no delimiten una declaració formal, sinó que han de posar els mitjans materials, jo no l'entenc, no l'entenc per moltes raons.

En primer lloc, perquè efectivament no és que no estan posant mitjans materials, estan llevant-los. Estan desmuntant tota la xarxa de tècnics que tenia VAERSA a través de l'ERO -que vorem com acaba la història esta- i efectivament estan llevant mitjans materials. Però, això què vol dir? Que si llevem els mitjans materials, seguint eixe raonament hauríem de desdeclarar tots els parcs naturals que hi han, no? Clar, un parc natural en què hi ha un tècnic per a no sé quantes mil hectàrees, eixe ja no té els mitjans. Aleshores, què fem? Li llevem la declaració de parc natural i -no sé- la reduïm a la quarta part? A la millor això és el que vol la consellera Bonig. Ara estan parlant de llevar les àrees PORN i tot això.

Per tant, si és perquè no tenen mitjans, no és una excusa. Els mitjans ja no n'hi ha en ningun lloc. Esta excusa valia quan el tema del paratge de la serra de l'Escalona que ací hem vingut a demanar no sé quantes voltes ja la seua declaració definitiva com a parc natural, i totes les voltes de forma sistemàtica, a pesar que consta en tots els documents de la conselleria, diuen que no, perquè haurien de posar mitjans, la qual cosa és un absurd, perquè clar, si està, està, i si no està, no està. I açò és el mateix. Està o no està. Val o no val. Perquè ahí està la qüestió. Tot el que vosté ha estat dient ací del tema que les aus estan suficientment protegides no és cert. Perquè en el moment en què apareixen nius en esta serra, per eixa senzilla raó ja tindria la categoria per estar considerat com a zona d'especial protecció de les aus. I per això es demana. No es demana perquè a algú se li ha passat pel cap en un moment determinat: anem a vore quina excusa busquem. No. És que perquè hi ha uns valors que estan reconeguts per la mateixa conselleria. No ho diuen només les persones que estan -que hi ha un moviment ciutadà, per cert- darrere d'esta proclamació.

Però, clar, ací també passa com passa en el tema del parc natural de la serra d'Escalona, i és que n'hi han interessos urbanístics molt seriosos darrere de tot açò. Molt seriosos. Clar, quan un sap que Enrique Ortiz té propietats en esta zona, propietats que podrien servir-li després per a desenvolupar plans en Alacant. Quan un sap que això està sub iudice, que Enrique Ortiz és possible que haja amanyat el pla general d'ordenació urbana, o millor dit els responsables polítics d'Alacant han amanyat el pla general d'ordenació urbana per a posar-lo al servei d'Enrique Ortiz, aleshores l'únic que es pot pensar és que tot el que mos ha dit vosté ací són excuses de mal pagador.

Són els arguments dels lacais al servei dels interessos urbanístics, que han de justificar-se d'alguna manera per a dir que una zona que es mereix una protecció. Perquè una cosa és molt important -que s'ha dit abans- que jo (inintel·ligible) . al senyor Ponce i que és molt important dir: el principal problema són les amenaces que té. El principal problema són les amenaces que té. Com van a protegir este paratge de les amenaces que té? Com van a protegir-lo de les explotacions mineres? Com van a protegir-lo perquè no es degraden més els espais humits? Perquè la responsabilitat és seua. Perquè són vostés els que ostenten el govern.

El senyor president:

El senyor Lorenzo Paredes:

El senyor president:

Proposició no de llei sobre l'impuls de mesures de control d'activitats per a assegurar un alt nivell de protecció del medi ambient i de la salut de les persones, presentada pel Grup Parlamentari Popular (RE número 75. 794, BOC número 224)

El senyor president:

El senyor Castejón Chaler:

Moltes gràcies, senyor president.

Bé, el Grupo Parlamentari Popular fa la presentació d'aquesta proposició no de llei, l'impuls de mesures de control d'activitats, per a assegurar un alt nivell de protecció del medi ambient i de la salut de les persones, per la qual el grup parlamentari insta el Consell a diverses coses, concretament a fer actuacions específiques i prioritàries de control de la sostenibilitat ambiental de l'activitat econòmica; també a la preservació i a la prevenció en el control integral de la contaminació; en les responsabilitats mediambientals, i tot això perquè garantisquen un alt nivell de protecció -com dic- del medi ambient i el que sempre ens preocupa a tots: la salut de les persones.

Naturalment, ja sabem que no són accions que fins ara no es duguessen a terme, no. Per això el que proposem és que Les Corts insten el Consell a continuar desenrotllant mesures de prevenció -que augmenten-, fonamentalment que eviten i que reduïsquen, i, en la mesura que siga possible, eliminen la contaminació derivada de qualsevol activitat. I ¿com es farà això? Doncs, es farà a través d'autocontrols periòdics, amb la utilització de tecnologies i recursos energètics que eviten la contaminació tant de l'aigua, l'aire o el sòl.

Crec sincerament que és una proposta en la qual fàcilment es podem posar d'acord, que puga ser aprovada per unanimitat, donat que en moltes ocasions han passat per aquesta mateixa comissió iniciatives parlamentàries en aquesta mateixa línia. És veritat que moltes vegades són més concretes, són genèriques, amb problemàtiques concretes -recordo temes molt puntuals en abocadors-, o totes aquelles PNL que fan referència, per exemple, a la problemàtica de Reyval, inclús qüestionant en algunes ocasions actuacions de les inspeccions de la conselleria que, per cert, sempre, sempre ha actuat de conformitat amb els principis de prevenció de la contaminació i del principi de qui contamina, paga, en resposta, com no pot ser d'altra manera, al que establix el règim de prevenció i control integrat de la contaminació tant de la directiva europea com dels decrets del Consell sobre emissions industrials o actuacions de control i seguiment del comportament mediambiental, i -com deia- tot això per a evitar, reduir i, en la mesura que siga possible, eliminar la contaminació derivada de les activitats fonamentalment econòmiques.

I en aquesta línia, doncs és la que presenta avui el Grup Parlamentari Popular a esta proposició no de llei, i ho fem per a avançar cap a la sostenibilitat de l'activitat econòmica, en general; també per a minimitzar els riscos associats i de reduir l'impacte sobre el medi ambient, que tots sabem que constituïx un dels eixos fonamentals d'actuació de les polítiques de qualitat ambiental en qualsevol territori. Vullguem o no, la sostenibilitat ambiental de l'activitat econòmica requereix d'un ampli ventall d'obligacions ambientals que limiten i condicionen el mateix exercici econòmic.

En aquesta proposició no de llei el que fem és apostar obertament, apostem per les innovacions institucionals amb la finalitat que estes signifiquen un impuls, un canvi d'enfocament en el que és el control de la contaminació, un canvi -com dic- d'enfocament que perseguix que totes aquelles empreses afronten el control i la reducció de la contaminació des dels seus orígens, incidint en el que és el procés de producció i el seu disseny, i de forma integrada evitant els efectes creuats entre les emissions als diferents medis.

No podem ocultar que també esta PNL perseguix uns altres objectius; objectius d'eficiència econòmica i d'ús de recursos però, sens dubte, la primera raó, la principal d'este cos normatiu és, fonamentalment, garantir la seguretat ambiental i -com dic, no em cansaré de dir-ho- la salut de les persones.

En moltes ocasions, hem valorat en aquesta mateixa comissió la gran importància que té el principi de prevenció. I amb este objectiu, precisament, per a evitar, reduir, en la mesura que siga possible, aquesta contaminació derivada de les activitats econòmiques, entenem que són necessàries actuacions específiques; específiques per al control i el seguiment d'aquestes activitats que garantisquen que el seu exercici es fa en un marc d'estricte compliment, del seus requeriments i de les seues obligacions; obligacions que compleixen els condicionants de la seua autorització, fer-lo a través d'autocontrols periòdics, que promoguen la utilització de les millores i de les millors tècniques disponibles, amb totes les tecnologies disponibles cada vegada més avançades, que utilitzen també l'energia de manera eficaç i que prenguen les mesures necessàries per a evitar la contaminació de l'aigua, de l'aire i del sòl.

Insisteixo que aquestes actuacions -a què fa referència la proposició no de llei que presenta el Grup Parlamentari Popular- ja sabem que estan sent posades en marxa pel Consell a través del Pla d'inspecció en matèria de qualitat ambiental de la Comunitat Valenciana i, també, pel Programa d'inspecció en matèria de qualitat ambiental. Si proposem de forma específica este impuls de mesures de control d'activitats per a assegurar un alt nivell de protecció del medi ambient i la salut de les persones és, precisament, per a impulsar de forma decidida, de forma molt concreta el sistema d'inspecció medi ambiental, d'acord, naturalment, amb la normativa europea, donat que ja s'ha desenrotllat l'eina per a avaluar el risc ambiental d'instal·lacions i activitats sotmeses a l'autorització ambiental integrada.

Tot això ens servirà per a conéixer el grau de compliment de la normativa ambiental a nivell d'activitat i sector productiu i podrem (tussen) (inintel·ligible) . també en tot moment els incompliments per a aconseguir millores mediambientals per mitjà de la prevenció i el control d'aquests, com l'alternativa més eficaç a la tradicional -i de vegades no sempre efectiva- acció sancionadora.

També, tal com arreplega el Pla d'inspecció en matèria de qualitat ambiental de la Comunitat Valenciana 2013-2015, pretenem millorar la qualificació del personal per mitjà d'activitats de formació sobre inspecció i verificació mediambiental, i també promoure la col·laboració entre les administracions i amb les empreses per a fomentar el desenrotllament de sistemes d'autocontrol que siguen molt fiables.

En definitiva, el que proposa aquesta proposició no de llei -que passem a consideració de tots els grups- proposa d'una forma molt clara i molt concreta que Les Corts insten el Consell a continuar desenrotllant mesures de prevenció que eviten, que reduïsquen i que, dins de les possibilitats, eliminen la contaminació derivada de qualsevol activitat.

Confio en el vot unànime de tota la comissió.

Res més i moltes gràcies.

El senyor president:

El senyor Torró Gil:

Gràcies, senyor president.

Mire, ja duc quasi set anys de diputat i només havia vist una proposició no de llei més absurda que esta que tenim ací, ¿val? , que era aquella que el valencià venia de l'iber, i ¡encara sort que eixa no vam arribar a discutir-la perquè allò havera sigut ja el súmmum! , ¿val?

Anem a vore, senyor Castejón, molt clara no ho sé; de concreta, ¡res! , ¿val? Mire, el doble, ¡res de res! Fins en tres voltes parlen «d'evitar i reduir en la mesura del que siga possible», ¿val? , tres vegades utilitzen la mateixa expressió. Vullc dir, ¿què és i què no és possible? , perquè, clar, això dependrà que es prioritze, ¿no? Allò possible caldria definir-ho abans de parlar d'això, ¿no? , i se suposa que ha ser una cosa que siga un equilibri raonable entre diferents opcions que tinguen diferents costos d'oportunitat, ¿no?

Mire, el que no és possible, ¿val? , és tindre futur amb la gestió que vostés tenen, una gestió absolutament depredadora i economicista del territori, amb això és impossible tindre un futur. I és possible tot allò que cregam que amb els mitjans puga ser possible, però cal posar els mitjans i l'esforç.

Parla d'innovacions institucionals, però a mi m'agradaria que m'explicara quines són perquè, sens dubte, ¿on estan les innovacions institucionals? , ¿quines són? -ací, en els tres fulls que tinc jo no les veig per cap costat-, ¿en què consistirà? , ¿que van a fer cas al que sempre estem dient-los de comptar les emissions i els impactes? , ¿val? , ¿tractar de vore el cicle complet dels materials des de la mina fins a l'abocador? , ¿a reunir en l'origen? , ¿és això? , ¿les innovacions institucionals aniran per aquí? Podrien fer alguna cosa en el tema d'embalatges, ¿no? , per exemple, legislar per a evitar la producció d'embalatges i disminuir la producció d'embalatges innecessaris. Però d'açò, ¡ací no apareix res! ¿Quines són eixes innovacions institucionals? , senyor Castejón.

Després, diuen, «és necessari desenvolupar actuacions específiques per al control de seguiment d'aquestes activitats», ¿quines actuacions específiques? «Promoure la utilització de les millores tecnologies possibles», que utilitzen les tecnologies de manera eficaç, ¿com? , ¿fent que el tren no tinga paper, per exemple, hui en dia en el tràfic de mercaderies, que és el que han fet els seus governs? , ¿com ho fem això? «Prendre les mesures necessàries per a evitar la contaminació de l'aigua», ¡clar! , acabem de parlar ací dels nitrats i dels pesticides a la Ribera, i vostés diuen això ací -vullc dir-, pareix que estiguen… ¡encara sort que no estan les persones ací! perquè directament ja no es pot burlar u més dels afectats, d'estes coses, ¿eh? «De l'aire», però si estan promovent la incineració de residus, ¿com parlen de no contaminar l'aire? Jo, de deveres, ¿eh? «Del sòl», ¿com ho fan això? Estan segellant el sòl amb infraestructures excessives, ¡i parlen de no contaminar el sòl!

La proposta de resolució, bé, u llig tot açò i quan està llegint això diu: bé, ara quan arribe la proposta de resolució, doncs aquí m'ho aclariran tot, ¿val? I ¿què mos ha aclarit la proposta de resolució? Que Les Corts insten el Consell a fer actuacions específiques i prioritàries de control -específiques i prioritàries de control que no sabem quines són-, integrat de la contaminació. , les responsabilitats,… que garantisquen un alt nivell de protecció. » «L'alt nivell» ¿com s'avalua? , perquè, en tot cas, digueren, «el millor nivell de protecció disponible», bé, aquí podríem discutir, si haguera alguna concreció, però no la n'hi ha. Però «un alt nivell», no, no, el millor, el millor que pugam disposar d'ell, ¿val? , incloent el més important, que és l'opció zero, que vostés no la consideren mai, en cap cas. És a dir, ¿és millor fer-ho o no fer-ho? , per a començar. Això és el primer que haurien de plantejar-se. Això vostés. , no es plantegen ningun tipus d'actuació, cap ni una, i si ve d'algun privat, encara menys. No es planteja la possibilitat de dir: «Mire, és que açò va a fer tant de mal que val la pena no fer-ho. »

Després diuen: «A seguir. » ¿A seguir les mesures de prevenció? Però, ¿quines mesures de prevenció prenen vostés? Si estan sistemàticament negant-se, cada volta que ací plantegem alguna qüestió concreta, ¿eh? , concreta -no açò, que no és concret-, concreta sobre precaució i prevenció, sempre ho neguen; sistemàticament, apliquen el rodillo i tot això fora i, a més, es burlen d'això moltes voltes.

I, al final, clar, quan un arriba al tema de l'autocontrol, ja diu, «¡ah! , açò és l'autocontrol», vull dir, cal fer anar a tots a meditació zen i enviar tota la gent a fer autocontrol, perquè ja em dirà vosté què és això de l'autocontrol. Però a vore, estem parlant d'un partit que va instar a una administració i li insta a l'administració que els que estan administrats per ella tinguen autocontrol. ¡Però home! ¿Estan dient açò seriosament? Açò pareix d'El club de la comedia.

Anem a vore, autocontrol. Autocontrol, ¿què és? ¿El fa cada productor? És una autolimitació privada. Ací estem tractant del patrimoni natural i de l'interés general. ¡I no hi ha autocontrol que valga! Hi han limitacions legals específiques i una administració que es gasta els diners que calga per a aplicar-les. Fem control de riscos.

¿Tecnologies netes? Ací no parlen d'això; d'incineracions nuclears, tampoc parlen; d'energies renovables, tampoc; de xarxes de transport d'energies centralitzades, de res, de res, de res, de res, de res.

Açò, senyor Castejón, és, com moltíssimes coses que pretén fer açò, un insult a la intel·ligència d'estos diputats que estan ací i, particularment, a la ciutadania. No són tan imbècils com es creuen vostés, ¿eh?

El senyor president:

El senyor Ponce Guardiola:

El senyor president:

El senyor Martínez Juan:

Gràcies, president.

Sentir parlar al Partit Popular del que parla en la proposició no de llei, com a poc per al Grup Socialista és sorprenent. I dic que és sorprenent, perquè una iniciativa parlamentària d'este caire, quan es tenen responsabilitats de govern, pot indicar dos coses: o que reconeix clarament que durant estos anys no s'ha fet res en la matèria del control d'activitat econòmica i referents al medi ambient, o és una evident crítica a la consellera i a la conselleria de medi ambient perquè han estat absents durant este temps.

I dic que és sorprenent que en el primer punt de l'acord es parle de fer actuacions específiques i prioritàries de control de la sostenibilitat ambiental i l'activitat econòmica, i jo pregunte: ¿i què s'ha fet fins ara? ¿A què estava dedicant-se el govern valencià durant este temps que no controlava les activitats econòmiques respecte al medi ambient?

Però, ben mirat, també és cert que vostés al llarg d'estos governs han estat absents, han estat totalment absents del control de les activitats econòmiques que tenen relació amb el medi ambient.

Mire, podem parlar del tema de residus. El tema de residus, que és una activitat econòmica, genera uns residus que estan afectant al territori del nostre país.

Per exemple, podem parlar de la Murada, els seus lixiviats als terrenys i als camps que estan al voltant d'este abocador, dels lixiviats d'estos abocadors que passen als aqüífers i als productes que els nostres agricultors cultiven en la zona, i no s'ha controlat mai. És més, ara tenen damunt de la taula una advertència de la comunitat europea advertint-los del tancament d'eixe abocador i de tots els abocadors que no complisquen la normativa, que són molts.

Podem parlar també de residus perillosos, com estaven parlant també els companys, com en el tema de l'Alcora, que ha segut una de les lluites que han tingut totes les associacions i totes les plataformes, inclús els propis ajuntaments, que hi haguera un control sobre eixos abocadors i sobre eixes empreses.

O també podem parlar del fracking, que durant tota esta legislatura ha estat damunt la taula en tants debats i que vostés han deixat com una qüestió que estava complint-se tot el que s'havia de fer.

També s'ha parlat també ací de la incineració, que amb estes plantes de cremar residus van a contaminar les nostres ciutats i van a contaminar l'espai del País Valencià.

Tampoc s'ha respectat en altres qüestions. , com ha segut la riquesa del nostre litoral, que és una activitat econòmica i que podria ser una indústria sostenible, com és el turisme de qualitat. Això tampoc s'ha controlat, ni s'ha respectat.

I tantes i tantes qüestions que, durant estos anys, almenys, per al Grup Socialista resulta tristament curiós que el govern responsable del descontrol en el nostre medi ambient siga ara el que vullga abanderar una acció de protecció del mateix medi ambient i que mosatros creem que arriba molt tard i molt mal, arriba molts anys després.

I, sobretot, que en segon punt de la proposició no de llei parlen d'instar al Consell a seguir desenvolupant mesures de prevenció que eviten, reduïsquen i eliminen la contaminació derivada. ¿I això ho demanen vostés? ¿Vostés demanen això? Si això és el que s'hauria d'estar fent.

Durant legislatures i legislatures, qualsevol mesura o qualsevol proposició que ha fet -i jo sóc prou novell en este tema- des de l'oposició, no ha hagut ninguna d'eixes mesures que vosté parla ací i que s'han tractat en estes comissions i en el plenari, no s'ha donat ni a una proposició no de llei, ni a ninguna iniciativa recolzament per part del Partit Popular. ¿I ara són els que s'erigixen com els defensors del medi ambient, com si hagueren descobert hui o hagueren descobert esta temporada que el nostre territori està sofrint una contaminació, que l'aigua està sofrint una contaminació, que el sòl està sofrint contaminació?

Mire, l'altre dia parlàvem ací de la rambla Salada. Es van negar també que fóra aprovada una proposició no de llei. Qualsevol qüestió que siga per a millorar el medi ambient del nostre país, de la nostra comunitat, vostés, si ve de la part de l'oposició, estan en contra.

Per a mi el que demostra açò és que, o durant molt temps vostés sabien que passaven estes coses i negaven els arguments de l'oposició, perquè simplement venien des d'esta part, o que sabien perfectament que no estava controlant-se per part de les conselleries i per part del govern valencià el que estava passant en el medi ambient de la nostra comunitat.

Sorprenent és poc el que mos dóna la impressió a mosatros. Jo crec que vostés em dóna la impressió que comencen a assumir un paper d'oposició, en el qual comencen a fer propostes per a tindre unes actuacions sobre algun govern i estan donant una imatge d'oposició, més que pròpiament ser el partit que recolza el govern d'esta comunitat. I, sobretot, quan durant anys no han fet res i, ara, són els verdaders abanderats d'una qüestió que hauria de ser. , com estava dient abans, una qüestió que hauria d'estar fent el govern de la Generalitat valenciana.

Moltes gràcies.

El senyor president:

El senyor Castejón Chaler:

Moltes gràcies, senyor president.

Jo pensava que això no despertaria tanta problemàtica, perquè. si ho presentem perquè ho presentem, si no ho presentem perquè no ho presentem. Està clar que acontentar l'oposició, cada dia ho tinc més clar, és impossible.

Abans vostés. , crec que era el senyor Torró que parlava d'excuses quan per part de l'oposició se presenten propostes i que el Partit Popular, quan els presenta arguments, vostés ho consideren excuses per a anar en contra. I el que aquí han fet ha segut presentar excuses; excuses, intentant parlar d'altres temes que, si tingués temps, doncs podríem entrar a cada un d'ells.

Començant per l'últim, pel que dia el representant del Partit Socialista, parlava que, bé, la qualitat ambiental, que no s'ha fet absolutament res, que això significa un caos, que no hi ha havut cap tipus de control.

I ja que tinc les dades aquí, doncs. breument. Només en este aspecte que vosté deixava entendre que per part de la conselleria no s'havia posat cap actuació, en el 2013 se van produir al voltant de 2. 000 denúncies, va suposar això la iniciació de 227 expedients sancionadors i des de l'any 2002 fins al 2012 se van presentar més de 16. 500 denúncies, que van derivar en 3. 853 expedients sancionadors, al voltant més o menys de 350 expedients per any. I com si no s'ha fet res; doncs no, no, s'està actuant.

El senyor Torró també em preguntava algunes coses, que dic, quan se'ls dóna concreció, resulta que tampoc ho accepten, perquè anem a unes coses molt concretes. Però si anem a l'àmbit global, mos demanen precisament esta concreció.

Doncs mire, mos fea referència a quines actuacions específiques se portarien a terme. Li en podia dir unes quantes, però a vosté sembla que la inspecció presencial i documental que les actuacions, l'ampliació del que jo. , i això en la proposta ja li ho vaig dir, és a dir, intentar formar nous inspectors perquè puguen fer front a noves problemàtiques, que hi haja una cooperació entre les diverses autoritats que se dediquen a tot el tema mediambiental, parlar de temes, és a dir. , també dia, quin tipus d'inspeccions se poden fer? Vosté sap perfectament que hi ha tota una sèrie d'inspeccions que són prefixades, que se fan en inspeccions podíem dir de caràcter integral per a vore si en cada una de les autoritzacions que ens donen se complix la normativa o no se complix la normativa, altres que no són prefixades, que moltes vegades van donat que hi ha denúncies o que s'aporten. , el que siguen, gravetats. Però, el que dia, vosté m'ha presentat aquí una sèrie d'arguments que jo considero que són excuses.

Que no compartixen quines són les nostres prioritats? Jo ho puc comprendre. Però la prioritat nostra, evidentment, vostés quan votaran avui en contra, votaran en contra que part del Consell es facen actuacions específiques, específiques, que hi hauria molt de parlar-ne, de control, de la sostenibilitat ambiental, de l'activitat econòmica, prevenció i control integral de la contaminació. És el que fa la proposta de resolució, no li demano res més del que està en la proposta de resolució.

I el senyor Torró sempre diu el mateix, sempre el mateix. Diu. vosté sempre vol anar més lluny. Si mosatros li expliquen què volem fer, vosté mos demana el com ho volem fer. I si li diguem com ho volem fer, vosté també s'ho qüestiona. És a dir, li diguem com i vosté ho considera impossible. Són sempre les excuses que veig jo per part en este cas d'Esquerra Unida i moltes vegades per part de l'oposició.

Quines són les mesures de prevenció? També li les podia dir. A vosté sembla que crear un sistema d'inspecció mediambiental d'acord amb totes les normatives i que estiga coordinat, doncs li sembla que això sobra. Desenrotllar una ferramenta per a. Home! El primer que li he dit jo és que el que volem és un impuls d'aquestes mesures. Per tant, és a dir, no me diga quines normatives. Impulsar la coordinació. I ha arribat fins a una paraula que suposo que li ha sortit de l'inconscient, és a dir, com si nosaltres consideréssim imbecil·litats a aquelles persones que no compartixen les nostres tendències. Perdone, doncs no, vosté tindrà la seua forma de vore i d'enfocar les coses, però pensem que per damunt de tot, jo pense que la cortesia parlamentària no implica que puguen sorgir estos termes en el debat.

Per tant, i al senyor Torró li podia contestar més coses, però per a poder contestar a tots. Al senyor Ponce, vosté quan parla se perd, se perd i sempre me trau els mateixos temes. És a dir, i fica en paraules o en acords nostres el fracking. Vosté sap perfectament, les vegades que hem discutit el fracking, què és el que hem parlat del fracking. No me diga que estem a favor del fracking quan ho hem discutit quaranta mil vegades quina és la postura del Partit Popular.

Ja mos ha soltat a mi aquí que estem a favor de les prospeccions petrolíferes. És que més que en l'últim ple que li ho vaig explicar claret, claret, vosté ho torna a traure.

Me trau el tema de les autopistes. Justet avui el tema ha sortit la consellera perquè també aquí les soltem. Jo ahir llegia unes declaracions, en este cas del portaveu socialista, com si la consellera Isabel Bonig vullgués un cànon per a poder mantindre les autopistes de pagament. Ha hagut de sortir hui novament per a deixar-ho claret, claret.

És a dir, mire, (veus) ho ha dit perfectament avui. I si l'escolten bé, després no interpreten i no creen problemes on no n'hi ha. Perquè precisament el Partit Popular si d'alguna cosa se caracteritza, sap del que és? Que quan hi ha problemes donem solucions. I està clar que vostés no ho reconeixeran. Perquè aquí hem sentit moltes vegades: durant estos anys no s'ha fet res de res, nada de nada. Doncs no, precisament el que passa és que vostés no escolten o no volen escoltar, perquè quan se'ls dóna els arguments de les coses que se fan no les tenen en compte. Poden parlar de tot, però quan se presenta una proposta en concret també la desestimen.

Per tant, és a dir. I és que inclús allò de la incineració, mos ha tornat a traure el tema. I sap perfectament que nosaltres apostem per la valoració energètica, no traguem temes allà on realment no és el moment del debat.

Aquí hi ha una proposta damunt la taula, vostés la recolzaran o no la recolzaran. El que està clar que per part del Grup Parlamentari Popular sí que anem a donar suport perquè se superen i augmenten estes mesures que es fan en la proposta de resolució.

El senyor president:

El senyor Torró Gil:

Anem a vore, senyor Castejón, val.

Supose que no haurem de recórrer al diccionari per a definir «específic». Val? Específic no és genèric, és específic. Val? Si vosté diu que «dins de la conselleria es feien actuacions específiques de control», quines actuacions? Perquè sinó no són específiques! Quines actuacions? Vosté ha dit ara de formar nous inspectors. Açò, ací no està en ningun lloc! No, ni altres ni res!

Vosté el que no pot vindre ací és a que pretenguem endevinar què és el que volen fer! Que hem d'endevinar-ho? Això ja és nou! Ara ja no sols hem de confiar en el Partit Popular, sinó també hem d'endevinar què és el que volen fer! Aplausos!

Què hem d'aprovar ací? Açò què és? No res! No és absolutament res! I si jo li dia abans això, que mos prenen a tots per tontos, no té res a vore que es compartisca o no es compartisca la seua ideologia, en absolut. Ha de vore en presentar coses com estes, que no diuen absolutament res, que l'únic que pretenen és enganyar la gent. Aixina és! Pretenen enganyar la gent. Fer vore com si estan fent coses, quan en realitat no fan res. Perquè no diu quines mesures pretenen. No, no, si ho he escoltat perfectament. El que sembla que no escolta és vosté.

Li ho preguntat abans: autocontrol. Què és això de l'autocontrol? Què és això de l'autocontrol? Perquè si el que vosté ve ací és a demanar-mos que recolzem que el Consell recolze els empresaris que fan autocontrol, doncs mire, fins i tot podria ser que digueren, bé, anem a vore, anem a dir que sí, però haurem de vore de quina manera identifiquem els empresaris que fan autocontrol, dic jo, com a mínim. Val?

Dic, val, anem ací, anem a premiar als qui no fa falta que vaja un inspector a posar-los una multa perquè ho facen bé. Com els premiem? Primer, com els identifiquem quin són eixos. I, en segon lloc, com els premiem. Tampoc està ací, senyor Castejón, no està ací. On està això? Clar, no pot contestar-me perquè no pot contestar-me. No pot contestar-me perquè no està, no està!

I el que no pot vindre ací és a pretendre que li aprovem coses que no diu. Val? I pretendre a més que ratifiquem la política d'un Consell que en matèria mediambiental fa qualsevol cosa menys el que diu ací, menys el que diu ací.

I abans he sigut i molt clar, vosté diu «no parlen açò». De l'únic que li he parlat és del text de la moció. Mire, no tinc ni res escrit. Val? No duc ni res escrit. Perquè vosté diu, no, és que ací em parla vosté de no sé què. No li he dut ni res escrit. El que hi ha ací. Comentar-li de pe a pa el que diu esta moció, que és no dir res. Val? I com és això el que volen, jo li dic que d'un mode absurd ens fan perdre el temps miserablement ací, en compte d'estar discutint de coses serioses, ens duen propostes que pretenen ser propostes. Jo no sé, vostés després aniran allí, no sé, a alguna convenció i diran, hem presentat una proposició no de llei per a mesurar el control de les activitats i de protecció del medi ambient i de la salut de les persones. I algú es pensarà que, bé, açò. , la proposició no de llei esta, vaja, ens va a salvar a tots, eh. Ja no hi haurà més malalts per contaminació i no es contaminarà res perquè, bé, en esta proposició no de llei tan acceptada, tan afinada, en unes mesures tan concretes, tan específiques, tan clares, de com s'ha de fer les inspeccions, com han de fer autocontrols, quin. Clar, tot això és precís, bé, estem salvats, senyor Castejón, salvadíssims. Val?

No, no, jo no fique res. Jo fique, jo fique el que hi ha ací. I el que hi ha ací és tractar de vendre fum i fer-nos perdre el temps.

El senyor president:

El senyor Ponce Guardiola:

Y en el tema de… A ustedes no les gusta oír las verdades, pero es que se las tenemos que repetir una y otra vez, porque aquí estamos para eso, para debatir y para dar argumentos. Ustedes no los dan o los que dan, eh, y nosotros tenemos que contrarrestar argumentando que esto es infumable, es inaprobable. Y ya que tenemos el tiempo para decir la nuestra, pues lo tenemos que decir, eh.

El senyor president:

El senyor Martínez Juan:

Gràcies, president. Molt breu.

Mire, les mesures concretes que jo he vist de moment, i que vosté no ha especificat, són: l'ERO de VAERSA, que ha deixat descoberts molts treballs mediambientals en el nostre país; la reducció de personal en el CEAM, el Centre d'Estudis Ambientals del Mediterrani; altres que no atenen determinats estudis mediambientals per a evitar que es posen en marxa; monts d'utilitat pública que volen ser subhastats; reducció de personal en els parcs naturals, i en alguns quasi inclús fins i tot deixar alguns expedients caducar perquè no siguen sancionades determinades empreses.

Eixes són les mesures concretes que vostés sí que han fet fins ara, que són les impulsen la tasca del govern de la Generalitat valenciana, com bé vosté ha dit.

Res més. Gràcies. (S'interromp la gravació)

El senyor president:

(Se suspén la reunió a les 19 hores i 12 minuts)

