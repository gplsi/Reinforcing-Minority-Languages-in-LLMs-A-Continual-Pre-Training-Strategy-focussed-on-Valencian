Comissió de Governació i Administració Local realitzada el dia 17 de juliol de 2013. Comença la reunió a les 10 hores i 38 minuts. Presideix el diputat senyor Fernando María Giner Giner. Reunió número 12.

El senyor president:

(Inoïble) . lectura i aprovació de l'acta de la reunió anterior.

Senyor secretari en funcions, vol procedir a la comprovació del quòrum?

(El secretari passa llista per tal de comprovar si hi ha quòrum)

Moltes gràcies.

Comprovat el quòrum, passem a la lectura i aprovació. L'acta està en el seu poder. Hi ha alguna qüestió? Pel contrari, si no hi ha ninguna qüestió al respecte, la donarem per aprovada. Entenc que queda aprovada per unanimitat.

El senyor president:

Passem al punt dos de l'ordre del dia: la pregunta número 850, formulada per la diputada Ana Barceló Chico, del Grup Parlamentari Socialista, al conseller de Governació.

Per a la formulació de la pregunta té la paraula la senyora Barceló.

La senyora Barceló Chico:

El senyor president:

Gràcies, senyora diputada.

Senyor conseller.

El senyor conseller de Governació i Justícia:

Gràcies, senyor president.

Senyoria, la Llei de pressupostos de l'any 2013 ja dóna plena cobertura a les obligacions contretes per La Generalitat per a finançar els consorcis provincials de bombers.

Com la seua senyoria coneix, la dotació pressupostària se garantix a través de la disposició transitòria segona de la Llei de pressupostos, i en concret assenyala que el Consell, en el marc del procés de reordenació competencial de l'àmbit de les administracions públiques territorials i en el límit de les disponibilitats pressupostàries dels percentatges de participació assignats, adoptarà, en el seu cas, les mesures necessàries en ordre a assegurar que la dotació dels consorcis provincials de bombers, a 31 de desembre de 2013, siga adequada i suficient per a donar cobertura al seu funcionament ordinari.

Per tant, en esta disposició se garantix per complet l'aportació econòmica que La Generalitat té amb els consorcis per al present exercici 2013.

Moltes gràcies.

El senyor president:

Moltes gràcies, senyor conseller.

Senyora Barceló.

La senyora Barceló Chico:

El senyor president:

Moltes gràcies, senyora diputada.

Senyor conseller.

El senyor conseller de Governació i Justícia:

Gràcies, senyor president.

Senyora Barceló, La Generalitat mai ha desatés els seus compromisos, i no va a fer-ho. Vosté podrà discrepar tot el que vullga, però dir que una llei és paper mullat, jo no diria tant, i menys el que és la llei de pressupostos.

La llei de pressupostos garantix el que és, conforme diu el seu text, aprovat per estes Corts, l'adequada i suficient cobertura per al funcionament ordinari dels consorcis de bombers. I aixina se va a fer. I, per tant, no patisca la seua senyoria, els compromisos se compliran, com no pot ser d'altra manera.

La Generalitat el que fa és col·laborar econòmicament en el finançament del servici de prevenció i extinció, que són uns servicis de competència municipal, prestats a través de les diputacions en els consorcis provincials de bombers. Mosatros tenim atribuïdes les funcions de coordinació i regulació de la prestació del servici de prevenció i extinció d'incendis, i col·laborem a través dels consorcis en eixe 30% que vosté feia referència anteriorment.

Per tant, hi ha una garantia, que no és que la diga este conseller, sinó que ho diu la llei; i ho diu la llei de pressupostos.

I a més, vosté sap, com li he explicat en moltes ocasions, perquè és una pregunta reiterada moltes vegades, que La Generalitat està negociant un canvi de model de col·laboració en les distintes administracions integrades en els consorcis provincials de bombers. El pressupost està perfectament acreditat i perfectament. els compromisos de cara als consorcis dins del que és la llei de pressupostos.

I quan dia que n'hi ha més, en el capítol II, de la Direcció General d'Emergències, que se dedica al que és la prevenció i extinció d'incendis, té quasi un 10% més, més de cinc milions d'euros respecte a l'exercici passat.

Moltes gràcies.

El senyor president:

Moltes gràcies, senyor conseller.

Passem a la següent pregunta. Pregunta número 851, formulada per la diputada Ana Barceló, del Grup Parlamentari Socialista, al conseller de Governació.

Per a la formulació de la pregunta, té la paraula la senyora Barceló.

La senyora Barceló Chico:

El senyor president:

Moltes gràcies, senyora Barceló.

Senyor conseller.

El senyor conseller de Governació i Justícia:

Senyora Barceló, efectivament, totes les lleis estan per a complir-se. I l'aprovació de la Llei 7/2011, d'1 d'abril, de La Generalitat, de servicis de prevenció, extinció d'incendis i salvament de la Comunitat Valenciana, evidentment el que atribuïx a La Generalitat, en el seu article 5, és coordinar estos servicis, regular l'estructura, funcionament i organització d'estos, dispensar de la prestació de servicis a aquells municipis que ho sol·liciten, de conformitat amb allò establert en la legislació en matèria de règim local, i col·laborar conjuntament amb les diputacions provincials per a garantir la prestació del servici en aquells municipis que no tinguen servicis propis, per no resultar obligats a ells, i per tant. o no haver tingut la dispensa d'ells.

En este exercici de les funcions, que és el que li acabe dir, la Conselleria de Governació i Justícia ha estat treballant en el desenrotllament, en l'execució de les previsions contingudes en la mateixa llei i dins de la seua competència.

Per exemple, en compliment de l'article 16 de la llei, s'aprova el Decret 27/2012, de 3 de febrer, pel qual se regula la composició i règim de funcionament de la comissió de coordinació dels servicis de prevenció, extinció d'incendis i salvament de la comunitat.

També s'aprova per Decret 33/2012, de 17 de febrer, del Consell, el que se cree el registre del personal bomber de la Comunitat Valenciana. I se regula també el document d'acreditació d'este personal, en compliment dels articles 31 i 32 de la llei.

A més, estem elaborant altres disposicions reglamentàries, previstes en el text legal, com és l'estatut del bomber voluntari o les relatives a l'estructura, funcionament i organització dels SPEIS, l'homogeneïtzació de la seua imatge corporativa o la regulació del sistemes d'accés a estos.

Per tant, s'està complint el que és l'execució del desenrotllament del que és la Llei 7/2011.

Moltes gràcies.

El senyor president:

Moltes gràcies, senyor conseller.

Senyora Barceló.

La senyora Barceló Chico:

El senyor president:

Senyora diputada…

La senyora Barceló Chico:

El senyor president:

Gràcies, senyora Barceló.

Senyor conseller.

El senyor conseller de Governació i Justícia:

Gràcies, senyor president.

Pregunta la seua senyoria que com es van a finançar els consorcis. Com no pot ser d'altra manera, com està previst en els seus estatuts. Són entitats jurídiques independents, i amb capacitat i amb personalitat pròpia. I fins que no es modifiquen eixos estatuts que estem negociant, es finançaran exactament igual que fins ara. És que és una pregunta de Perogrullo, senyoria, si m'ho permet.

I La Generalitat, en companyia de les tres diputacions provincials, estem negociant eixe nou model, i quan estiga negociat, es modificaran els estatuts. I mentres no se modifiquen, se finançarà, com no pot ser d'altra manera, perquè aixina ho marca el marc normatiu, conforme està previst en els estatuts. I vosté sap perfectament conforme està previst en els estatuts, els percentatges que n'hi han, que n'hi ha un 30% del pressupost de l'aportació anual de La Generalitat, la diputació que assumix un 50% i el 20% restant el conjunt dels municipis consorciats. I aixina es finança, senyoria, i vosté ho sap perfectament.

I diu que no s'ha fet el desplegament de la Llei 7/2011. La Llei 7/2011 la fa este govern, la proporciona este govern, amb una àmplia majoria. Per cert, votada també a favor pel Grup Parlamentari Socialista. I la desenrotlla de manera immediata, tres reglaments ja desenrotllats, quatres texts reglamentaris més que s'estan consensuant. El que passa és que quan consensuem les coses…, si mosatros aprovem els reglaments i no es consensuen, diuen que no consensuem; si consensuem les coses i fem les reunions que pertoquen, és que ens retardem.

Per tant, senyora, no se preocupe vosté. Els consorcis es financen conforme diuen els estatuts, com no pot ser de ninguna altra manera. I fins que no se modifiquen conforme s'està ara negociant, tindran d'estar negociats i finançats conforme estan. I la llei de pressupostos d'este any dóna suficiència i dóna garantia, mentre no està eixa modificació, per a cobrir el que són els compromisos de La Generalitat amb tots i cada un dels consorcis.

I vosté, de les relacions de La Generalitat amb les diputacions, no se preocupe que són excel·lents.

Moltes gràcies.

El senyor president:

Moltes gràcies, senyor conseller.

Compareixença del conseller de Governació i Justícia, senyor Serafín Castellano Gómez, per a retre compte de les decisions preses l'11 d'abril de 2013 al si de la comissió interdepartamental del Consell sobre bebés robats, sol·licitada pel Grup Parlamentari Esquerra Unida (RE número 52. 803)

El senyor president:

Passem al tercer punt de l'ordre del dia: compareixença d'un membre del Consell per a retre compte de les decisions preses l'11 d'abril de 2013 al si de la comissió interdepartamental del Consell sobre bebés robats, sol·licitada pel Grup Parlamentari Esquerra Unida.

Té la paraula el senyor conseller.

El senyor conseller de Governació i Justícia:

Moltes gràcies, senyor president.

Senyories.

Comparec davant esta comissió a petició del Grup Parlamentari Esquerra Unida, d'acord amb la seua sol·licitud, per a donar compte de les decisions adoptades per la comissió interdepartamental de recolzament a les famílies biològiques de bebés robats i de les associacions que les representen, en reunió celebrada el passat 11 d'abril.

Abans de passar a explicar què és el que des d'esta comissió s'està fent per a ajudar estes famílies i les associacions que les representen, vull deixar constància de la voluntat per part del Consell de col·laborar en l'àmbit de les seues competències amb totes les persones i amb la justícia i altres institucions per al complet esclariment d'estos fets dolorosos que repudiem i rebutgem perquè són intolerables.

I, per tant, reitere una vegada més la nostra voluntat de col·laboració, aixina com tot el nostre recolzament a les víctimes, les seues famílies i, per suposat també, fins les associacions d'afectats, en este casos, dels bebés robats.

Com les seues senyories saben, en compliment de la Resolució 70/VIII, aprovada el 7 de març de 2012 pel Ple de Les Corts, el Consell creà la comissió interdepartamental de recolzament a les famílies biològiques de bebés robats, mitjançant el Decret 30/2013, de 8 de febrer.

Una comissió interdepartamental que ha nascut amb l'objectiu de proporcionar una resposta institucional als afectats i de coordinar les diverses actuacions que s'acorden dur a cap relatives al robament de xiquets i les adopcions irregulars d'acabats de nàixer que ocorregueren en dècades passades.

Al tractar-se d'una comissió que afecta diferents òrgans de La Generalitat, esta comissió a més dels representants de la Conselleria Governació i Justícia, formen part representants de les conselleries competents en matèria de sanitat o en matèria del menor.

Com saben, a causa de la transcendència i la complexitat dels assumptes a tractar pel pas del temps per afectar diverses administracions, per abraçar a tot el territori nacional, en el decret de creació se contempla la possibilitat que a les reunions de la comissió interdepartamental puguen assistir, prèvia convocatòria, persones expertes i associacions relacionades amb l'objecte de la comissió.

La constitució i primera sessió d'esta comissió se realitzà el passat dia 11 d'abril. Aixina mateix, en ella a part dels membres de la comissió interdepartamental, invitàrem i comptàrem amb la presència de la fiscal en cap de la Fiscalia Provincial de València, la senyora Gisbert, que és la fiscal designada pel fiscal superior de la Comunitat Valenciana, per a representar la fiscalia en esta comissió i per a coordinar estes qüestions en el seu àmbit d'actuació.

Voldria destacar també la presència en la comissió de representants de les associacions d'afectats. Concretament, la delegada de l'Associació Nacional d'Afectats per Adopcions Irregulars, la presidenta de SOS Bebés Robats València, un representant de SOS Raíces i un altre representant de l'associació de víctimes d'Alacant.

En este punt, també m'agradaria subratllar que l'esperit de col·laboració per part de La Generalitat a què abans me referia se ficà de manifest, una vegada més, en la citada comissió, al garantir a totes les associacions d'afectats que se les convocarà de manera ordinària a totes les reunions que celebre la comissió, excepte en aquelles que sols se vagen a tractar temes de caràcter administratiu.

I este és, per tant, el primer dels compromisos assumits per la comissió i per este conseller personalment.

En el marc dels temes que se tractaren en la comissió, he d'assenyalar que l'objecte d'esta primera reunió, a part de la seua constitució formal, era informar sobre la denominació i composició de la comissió i fer una posada en comú de les actuacions efectuades fins la data, aixina com tractar aquelles qüestions que més preocupen les associacions i la fiscalia.

En relació amb la fiscalia, voldria ressaltar que la senyora Gisbert informà sobre les actuacions que en este assumpte porten a cap les fiscalies i sobre la circular 2/2012 sobre unificació de criteris en matèria de procediments per sostracció de menors, de xiquets acabats de nàixer emesa per la Fiscalia General de l'Estat en desembre de 2012.

Esta circular constituïx un important instrument per a la unificació de criteris per part de la fiscalia per a aclarir la qualificació juridicopenal de les conductes i, en definitiva, per a establir les pautes que permeten investigar el més ampli nombre de casos, encara que siguen en dates remotes, tenint especialment present la necessitat de donar la màxima protecció possible a les víctimes.

He d'assenyalar que entre altres acords i compromisos aconseguits en la comissió, consistien en la revisió del protocol d'actuació de les oficines d'atenció de víctimes del delicte de la fundació Favide, adscrita a la Conselleria de Governació i Justícia, que a través de les dèsset oficines d'atenció de víctimes del delicte, de la manera més eficaç i adequada, se proporciona assessorament i informació als ciutadans que tinguen dubtes sobre els seus orígens biològics i aquelles que se consideren víctimes de situacions de bebés robats.

En este sentit, la fiscal Teresa Gisbert, com a coordinadora de la fiscalia en este assumpte, ja ha procedit a la revisió del protocol que tenien les oficines d'atenció de víctimes del delicte i en breu, abans que s'acabe este mes, convocarem la comissió interdepartamental en què se convocarà també les associacions per a donar ja el text definitiu d'este protocol que se tinga d'atendre a través de les oficines d'atenció de víctimes del delicte.

Seguint amb els assumptes tractats en la primera sessió de la comissió, voldria ressenyar que per part del representant de la Conselleria de Sanitat se deixà constància de la voluntat de col·laboració per part de La Generalitat per a conéixer en quina situació es troben els distints arxius i registres que existixen en els hospitals per a poder conéixer quin tipus de documentació existix i aixina poder orientar de la millor manera possible la informació necessària que se requerisca.

Precisament eixa és una de les qüestions que en el transcurs de la reunió ficaren damunt la taula les associacions d'afectats, junt a altres qüestions, com la denominació de la comissió, l'existència d'entitats que no estan col·laborant en les investigacions, les actuacions de la fiscalia, els problemes de les exhumacions, la creació d'un registre autonòmic, la possibilitat d'un reconeixement institucional a les víctimes o el seu accés a l'assistència jurídica gratuïta, entre altres.

Senyories, voldria acabar la meua intervenció agraint sincerament la participació i la implicació de les persones afectades per estos casos i de les seues associacions en el si de la comissió. Som molt conscients de la gravetat i la profunditat d'esta problemàtica i del dolor i de la incertesa que acompanyen a les persones que han sigut víctimes d'uns fets tan condemnables.

La nostra voluntat és que tots els passos que done esta comissió i totes les decisions que s'adopten compten amb la participació, l'acord i la aprovació de les associacions. Tenim el ferm compromís i sabem la importància de seguir col·laborant amb el poder judicial, més concretament amb la fiscalia, i amb la resta d'institucions, perquè el més important és poder oferir als afectats una resposta institucional adequada en totes aquelles qüestions que mos sol·liciten i que estiguen en el marc de les nostres competències.

Moltes gràcies.

El senyor president:

Moltes gràcies, senyor conseller.

En nom del grup sol·licitant de la compareixença, té la paraula la diputada Esther López.

La senyora López Barceló:

Por ejemplo, cuando ustedes hablan de que es necesario hacer una búsqueda y tener un conocimiento riguroso de dónde está toda la documentación de historiales clínicos por parte de los hospitales, que prácticamente son todos los hospitales públicos y algunos que eran… prácticamente todos del País Valen… Bueno, la gran mayoría, quiero decir, los más importantes. Aquí estarían… Ya los conoce, pero bueno. El que era la Cigüeña, que ya no es hospital, pero luego tendríamos el Sanjurjo, que ahora es el Hospital General, luego tendríamos en Alicante el Hospital General de Alicante, etcétera. Es decir, los hospitales más importantes, que ahora son públicos, hay ahí una laguna en cuanto a la documentación que, por ejemplo, en el caso de una víctima de Alicante, se encuentra con que del año 1972 al parecer han contestado a fiscalía que no existe ningún tipo de documentación acerca del historial clínico de la madre, ya no del feto o del supuesto no nacido, perdón, del supuesto feto muerto, sino de la madre que evidentemente entró en el hospital y que tendrá que haber algún historial clínico y, además, como ustedes saben, las personas somos poseedoras de esa documentación, o sea, nos pertenece. Otra cosa es que los custodien los hospitales.

Porque muchas veces se han dado respuestas que no son muy profesionales para esos casos, y por tanto generan todavía más incertidumbre. Yo creo que ese sería otro protocolo y, por supuesto, en el caso de que se hagan exhumaciones -como he dicho constantemente en esta cámara- que exista un protocolo adecuado de exhumación, para que no tengamos que asistir a exhumaciones en las que por ejemplo hubo una grúa, o una excavadora, perdón, mejor dicho, una excavadora, en el cementerio de Valencia, cuando como profesional les puedo decir que es una auténtica barbaridad. Por tanto, yo creo que ese tipo de protocolos y de grupos de trabajo con esos objetivos concretos me parece que sería una propuesta bastante oportuna. Y de lo que usted me ha dicho, lo que usted ha comentado, perdón, aquí, en la comparecencia, creo que ha establecido que eso son objetivos, pero no ha dicho cómo llegar a solucionarlos, y por tanto en la siguiente toma de palabra por su parte espero que o tome en cuenta, o me diga de qué forma van a aplicar metodológicamente la solución a estos temas.

El senyor president:

Moltes gràcies, senyora diputada.

Pel Grup Compromís té la paraula el senyor Enric Morera.

El senyor Morera Català:

Moltes gràcies, senyor president.

Simplement, per recordar que unànimement estes Corts van aprovar la creació d'esta comissió interdepartamental, sobre un tema que no havia d'haver-se produït i que a tots mos deixa perplexos com s'ha produït, i en esta gran magnitud, esta situació que a dones en una situació de dificultat, se'ls és privat del seu nadó, del seu bebé, de la seua descendència, en un context molt concret i molt escabrós. I en eixe sentit jo crec que és necessitat i voluntat de tots els que componem estes Corts que estos temes se puguen aclarir de la millor manera possible. Jo me sume a les paraules que ha dit la nostra col·lega Esther López i demanar en este cas i en esta compareixença al senyor conseller màxima celeritat i màxima sensibilitat per tot este fet que a tots mos indigna i ens preocupa.

I en eixe sentit s'han apuntat algunes propostes, algunes idees interessants perquè no se demore esta situació, sinó que se puga actuar d'una forma ràpida, i que des de l'administració de justícia, des de la conselleria de governació competent en la matèria se puga treballar d'una forma més ràpida i molt sensible en un cas que a tots mos preocupe. Escoltarem el conseller i en funció del que ens diga aportarem més coses a la compareixença.

Moltes gràcies.

El senyor president:

Moltes gràcies, senyor Morera.

Pel Grup Socialista té la paraula la senyora Salazar.

La senyora Salazar Agulló:

El senyor president:

Moltes gràcies, senyora Salazar.

Pel Grup Parlamentari Popular, té la paraula la diputada Verónica Marcos.

La senyora Marcos Puig:

En primer lugar, en nombre del Grupo Parlamentario Popular, dar también la bienvenida una vez más a estas Corts a los representantes de las asociaciones de las familias biológicas de bebés robados. Agradecer, cómo no, la comparecencia del conseller para informar sobre las decisiones adoptadas el pasado 11 de abril en la comisión interdepartamental de apoyo a las familias biológicas y a las asociaciones que las representan.

El senyor president:

Moltes gràcies, senyoria.

Senyor conseller.

El senyor conseller de Governació i Justícia:

Moltes gràcies, senyor president.

Evidentment, senyories, vinc encantat a comparéixer en esta comissió i a mostrar la col·laboració i a donar totes les explicacions necessàries sobre esta qüestió que competix a La Generalitat.

Com vosté deia, el tema de l'acta no se dóna, perquè fins que no està aprovada per la sessió posterior no se pot donar. Una vegada estiga aprovada se donarà sense ningun tipus de problema. Però primer s'ha d'aprovar sempre per una reunió posterior, com aixina marca la llei.

Mosatros no volem ningun retard sinó, tot el contrari, tota l'agilitat del món que se puga donar i tota la col·laboració del món que puguem donar en l'àmbit de les nostres competències. Una comissió interdepartamental és una comissió institucional que té, conforme se diu i conforme aprovà estes Corts per unanimitat, interdepartamental vol dir que ha de ser institucional de La Generalitat.

No obstant això, amb l'ànim de participació, amb l'ànim de consens, amb l'ànim de buscar punts d'encontre, amb l'ànim d'agilitzar i solucionar les coses, la primera decisió que se prengué fou que les associacions estaran convocades en totes i cadascuna de les comissions que se facen, com aixina fou en la constitutiva del passat dia 11 d'abril.

I jo ja he anunciat en la meua compareixença que, abans que acabe el mes, anem a tindre una altra comissió interdepartamental i farem les que facen falta i siguen oportunes per a poder col·laborar, en l'àmbit de les nostre competències, i per a poder agilitzar tot allò que siga per resoldre este problema a totes les víctimes.

Per tant, este any segurament ja no seran dos, sinó en seran més. I dos és el que sempre que se fa una creació d'un decret d'una comissió interdepartamental s'ha de ficar uns mínims per a la seua estructura, per al seu funcionament, per a la seua composició i per a com ha de desenrotllar-se.

Allò dels grups de treball també fou una proposta que se parla allí i que mosatros no tenim ningun inconvenient que se facen els grups de treball que se consideren oportuns per a poder anar facilitant i agilitant totes les coses.

El tema de la documentació que s'ha parlat i dels expedients que puguen estar en poder dels hospitals, en poder de clíniques privades, allí, a part que hi ha una dificultat, com la seua senyoria reconeixia, hi ha alguns hospitals que ja fa molts anys que estan tancats, que ja no existixen, altres que han canviat la titularitat de les administracions que tenien, etcètera. A pesar d'això, mosatros tenim una gran sensibilitat i un gran compromís, com així el secretari autonòmic de Sanitat ho digué en la mateixa reunió en la seua intervenció.

Este és un tema que coincidim plenament en la preocupació i en la inquietud que puga existir, que mosatros entenem que és prioritari que els afectats puguen accedir al seu historial clínic amb la màxima promptitud possible. Però cal, evidentment, respectar la llei de protecció de dades. Una altra cosa diferent és que medie el que és la resolució judicial. Per això, en este assumpte és vertaderament important el que la coordinació i la col·laboració amb els òrgans judicials siga també la més adequada. Per part de La Generalitat no va a haver-hi ningun problema que així siga.

Deia també respecte al tema de les exhumacions. Jo crec i estic convençut que la fiscalia està fent un gran treball, actua amb independència, actua amb professionalitat i, a més, amb el zel i interés adequat a la importància que té este tema. És més, s'ha ficat una persona per a que coordinara tota la fiscalia de la Comunitat Valenciana, com és la senyora Teresa Gisbert, precisament per a que hi hagen criteris homogenis i per a que se puguen portar eixos criteris amb totes les parts exactament igual. I això obeïa també a la instrucció del fiscal general de l'estat en el seu moment.

Per tant, jo estic convençut que totes eixes qüestions aniran agilitzant-se i aniran millorant-se en la mesura que faça falta, com el tema de les exhumacions o com qualsevol altra qüestió que hi haja.

Quan en la comissió se parlava de la denominació de la comissió, la denominació de la comissió és la que s'estableix i s'aprovà per unanimitat en les Corts Valencianes. Però s'ha quedat absolutament clar des del primer moment, i aixina s'ha dit i aixina s'ha expressat, que en este concepte de bebés robats entre tots els afectats que hagen pogut passar per situacions irregulars, agarrant adopcions, etcètera. Per tant, no és una qüestió semàntica que no té ninguna més importància, com aixina ja s'explicà en la comissió.

També quan se parlà i precisament se cregué convenient que estiguera en la comissió també la fiscal encarregada de coordinar esta qüestió per a donar-los una informació directa a les associacions. Ací no se tracta de ser testimoni ni muts, ni presencials sinó que precisament se fa perquè se puga donar, directament per aquells que tenen la competència i estan fent el dia a dia, donar les informacions, la qual cosa féu la fiscal, cosa que li reitere l'agraïment.

També s'estigué parlant del tema de la creació d'un registre autonòmic i no sé si ha sigut la senyora Esther López la que ha fet referència també al tema del registre. Ahí hi ha també una qüestió que jo crec que és també important. I és que en el servici d'informació als afectats per la possible sostracció d'acabats de nàixer, el 26 de febrer de l'any 2013 el Ministeri de Justícia creà un registre centralitzat en Madrid. I se centralitzaren tots els perfils genètics aportats per l'Institut Nacional de Toxicologia i Ciències Forenses amb el propòsit d'incorporar-los en una base de dades única. Per què? Perquè els menors furtats de les seues mares biològiques eren portats a altres famílies que no sempre radicaven en la mateixa comunitat autònoma sinó que moltes vegades estaven fora d'eixa comunitat autònoma.

Per tant, entenem que és molt més efectiu, perquè es puguen arreplegar les dades de totes les víctimes, entenem que és molt més accessible, molt més efectiu i molt més fiable que hi haja un registre a nivell central, com el que se creà a través del ministeri. Perquè si se crearen 17 registres de compartiments estancs en les comunitat autònomes, possiblement hi hauria una dificultat a l'hora sobretot de l'agilitat de poder fer estes qüestions.

I a mi personalment i als membres de la comissió mos pareix molt oportú que estiga este registre, perquè, fonamentalment, no anaven dins del territori de la comunitat sinó que en una gran part dels casos anaven a altres territoris de la comunitat, fora en este cas de la Comunitat Valenciana. I, per tant, mos pareix i mos sembla molt oportú que hi haja un servici d'informació centralitzat a través del ministeri, com aixina s'ha donat i com aixina s'està fent.

Senyora Salazar, està dient que en un any no hem sigut capaços de fer un protocol. Jo li informaré, perquè crec que no està vosté informada d'eixa qüestió. Quan se planteja, per part de les associacions, que se cree una oficina per a donar informació o per a donar assessorament, el que se fica, el que se diu és que hi ha ja dèsset oficines de víctimes del delicte que ja tenien un protocol establert per a este tema i que el tenien ahí i que, de fet, alguns havien anat ja a eixes dèsset oficines. El que mosatros hem dit que crear una oficina única, quan tenim dèsset oficines descentralitzades que tenen una major accessibilitat en el territori, és molt més millor, és molt més eficaç, és molt més ràpid, és molt més pròxim i és molt més eficient absolutament per a tots.

I el que se digué és que com ja hi havia un protocol que les associacions desconeixien, que se revisara eixe protocol. Estava la fiscal i que revise la fiscal el protocol que hi ha actualment i quan ho haja ja revisat la fiscal, cosa que ja ha fet en període de temps curt de l'última reunió, ara el portarem a la comissió perquè se puga debatre eixe protocol. I si les associacions entenen que cal ficar alguna qüestió més o alguna qüestió menys o que cal clarificar alguna qüestió més o alguna qüestió menys, no hi haurà cap problema per a poder-ho fer. Però jo crec que la proposta que mosatros fem i que, després, jo crec que fou acceptada per tots els membres de la comissió era, precisament, guanyar en eixa eficàcia en dèsset oficines i en actualitzar un protocol, que ja estava en funcionament en eixes oficines, i que ara el que se fa és millorar-la en la participació directa per part de la fiscalia i en la participació directa també per part de les associacions. Per tant, vull fer-la eixir d'eixe error que vosté tenia inicial.

Dir també que, evidentment, jo no pretenc convéncer-la a vostés, senyoria. Jo el que pretenc és que se resolguen els problemes i que se resolguen el més prompte possible.

No volia deixar passar, de les qüestions que m'havia també apuntat, per contestar-les totes, una qüestió en què feia vosté referència a l'institut de medicina legal, i que ja havia comparegut el secretari autonòmic -que està present també ací en esta comissió-, en el sentit de que se van a fer totes les millores i totes les reparacions que calguen per a tindre tot el que és l'aparellatge i tot el que és la tecnologia en eixe sentit.

Però no és una qüestió d'aparellatge, no és una qüestió solament d'eixes inversions. L'institut de medicina legal deixa de fer investigacions d'ADN en els casos penals perquè la llei exigix que els laboratoris estiguen acreditats per l'Entitat Nacional d'Acreditació, que és l'Enac.

Vosté sap que eixistixen diversos laboratoris en Espanya que realitzen proves d'ADN. En canvi, sols aquells que ostenten l'acreditació per a garantir la qualitat de les anàlisis, la fiabilitat dels resultats en la investigació criminal. És a dir, en el laboratori de genètica de l'Institut de Medicina Legal de València, mosatros podem determinar paternitats, que són filiacions civils, sense ningun tipus de problema; però, quan és una investigació criminal, la llei obliga a estar certificats per l'Enac i a que se reconeguen eixos laboratoris acreditats per la Comissió Nacional per a l'Ús Forense de l'ADN.

Bé, en eixe sentit estem treballant també. I, per tant, aixina funcionen totes les comunitats autònomes, perquè aixina està establert en este sentit, com deia, per l'Entitat Nacional d'Acreditació. Per tant, era també per a fer-li l'explicació i perquè vosté ho tinguera clar.

Crec que, senyora López, el que m'havia comentat respecte a la denominació o respecte a la documentació, respecte a la creació del registre autonòmic, hi havia alguna qüestió també com. Se plantejà per les associacions també el tema de l'assistència jurídica gratuïta, també se parlà en eixa qüestió. Vosté sap que el tema de l'assistència jurídica gratuïta no és pel tipus de delicte que s'estiga cometent, sinó per la situació econòmica dels ciutadans o, en este cas. , tal. Per tant, és una qüestió que jo crec que també s'entén absolutament per tots.

Però jo vull deixar absolutament clara la predisposició total i absoluta, no en retardar res, sinó en agilitzar el màxim possible, en fer totes les coses amb la màxima coordinació. Perquè moltes de les qüestions de què estem parlant són actuacions que han de fer els òrgans de justícia, i, per tant, van a tindre tota la col·laboració i tot el compromís i, sobretot, tota la sensibilitat i la comprensió humana en l'ansietat i el desassossec personal que evidentment tenen les víctimes enfront d'esta qüestió.

Per tant, no n'hi ha, ni molt menys, ningun posicionament ni de retardament ni d'obstacles, sinó tot el contrari, d'eliminar els obstacles, de participar i, com deia, de seguir treballant el més eficaçment possible en esta qüestió. I per això, com deia, abans que s'acabe el mes tornarem a convocar una comissió per a avançar en estos temes i per a avançar en estes qüestions.

Moltes gràcies.

El senyor president:

Moltes gràcies, senyor conseller.

Per al torn de rèplica, la senyora López té la paraula.

La senyora López Barceló:

El senyor president:

Moltes gràcies, senyora diputada.

Alguna petició més de paraula?

Senyor Enric Morera, té la paraula.

El senyor Morera Català:

Moltes gràcies, senyor president.

Molt breument, per a sumar-me al que s'està comentant per part de la proposant de la compareixença.

Efectivament, mosatros el 7 de març aprovàrem per unanimitat una proposta de resolució, molt clara en eixe sentit.

I a mi m'agrada el que ha dit el conseller, en el sentit que s'ha compromés a agilitzar i solucionar les coses. I, en eixe sentit, jo crec que el que estem reclamant un poc, en funció del que hem escoltat i els inputs que ens arriben de les persones que han patit este drama de bebés robats, és que de les paraules tinguem una actitud molt proactiva, molt activa, molt ràpida, molt de donar suport total al que se'ns planteja, per part d'esta actuació, i, en eixe sentit, de cooperar perquè els tràmits que s'hagen de realitzar siguen el més coordinats i el més efectius possible.

Jo crec que ahí està la qüestió, de tindre una actitud molt proactiva i no deixar que la cosa se dorma en el temps. En eixe sentit, a mi m'ha agradat la idea de que este mes tornarà a haver-hi una altra reunió interdepartamental per a concretar aspectes que ací s'han pogut tractar, conjuntament amb les víctimes d'esta situació, que a tots ens ompli d'estupefacció, no?

I, en eixe sentit, i ja per a acabar, remarcar una qüestió que s'ha plantejat ací i que té molt a vore en el punt 3 de la resolució de les Corts Valencianes del passat 7 de març, quan acordàrem que es col·labore amb les víctimes i afectats per possibles casos de bebés robats i es faciliten tots els tràmits i les actuacions que servisquen per a aconseguir aclarir els casos presumptament ocorreguts a la Comunitat Valenciana, a la nostra terra.

En aquest sentit, crec que seria molt interessant que els tràmits judicials que hagen de fer les persones afectades per este drama puguen ser exceptuats de pagar la taxa judicial corresponent i que se puguen acollir als aspectes de justícia gratuïta, si d'això se'n deriven processos judicials. Perquè tots saben que, en estos moments, gràcies -entre cometes- al tasazo de Gallardón, doncs, l'actuació judicial s'ha encarit moltíssim; i sí que seria convenient que les actuacions que se pogueren derivar a l'àmbit judicial foren gratuïtes i no hagueren de penalitzar d'una forma onerosa les persones afectades en este drama.

Per tant, demanar màxima diligència, màxima sensibilitat i una actitud proactiva per part de la conselleria de governació, responsable en este tema, per a acompanyar les víctimes en les actuacions governamentals, socials i judicials que s'hagen de derivar d'esta situació.

Moltes gràcies, senyor president.

El senyor president:

Moltes gràcies, senyor Morera.

Pel Grup Parlamentari Socialista, té la paraula la senyora Salazar.

La senyora Salazar Agulló:

¿Están ustedes dispuestos a que esta comisión interdepartamental, administrativa, y que gracias a la presión que nosotros hicimos para que entraran las asociaciones de niños robados, ustedes, ¡qué casualidad! , cada vez que nosotros pedimos su comparecencia, ustedes les reúnen? Estamos encantados de que sea así y tenga la certeza de que no vamos a bajar la guardia en este sentido porque, si es así como ustedes las van a reunir, estaremos dispuestos a hacerlo cada tres meses o cada mes, cada vez que haga falta.

El senyor president:

Moltes gràcies, senyora diputada.

Per a finalitzar el debat, té la paraula el senyor conseller.

El senyor conseller de Governació i Justícia:

Gràcies, senyor president.

Senyora López -com li dia-, el tema del que és la documentació i l'accés als expedients en poder, no sols dels hospitals o les clíniques que féiem referència, sinó que vosté sap que és un tema complex perquè intervenen clíniques, intervenen hospitals, registre civil, tribunals, ajuntaments, inclús (inintel·ligible) . privats, etcètera, etcètera, que, evidentment, han de poder donar dades al respecte del que sol·liciten cada una de les víctimes.

I, per tant, en eixe sentit, vosté sap que estem treballant amb tota la predisposició total de col·laboració. I jo he fet tanta referència als problemes que n'hi ha perquè són problemes que són objectius i que estan aquí, que no se poden, lògicament, obviar; com que n'hi ha moltes clíniques o centres que són tancats, responsables que ja s'han mort, que, evidentment, dificulten la investigació, i, per tant, és una qüestió que n'hi ha aquí.

Mosatros anem a col·laborar amb tots els protocols de recerca que faja falta, ja se digué en la comissió i aixina va a ser. Cada u que pense el que vullga i que diga el que vullga, mosatros tenim molt clar com ho hem de fer, anem a fer-ho aixina i ho anem a fer amb disposició i cada u que fique les interpretacions que crega convenients.

En el tema del registre -ja li dic-, el 26 de febrer de l'any 2013, el ministeri de justícia creà un registre centralitzat a Madrid per a la informació als afectats per les possibles subtraccions de nounats on se facilita als afectats l'accés als fitxers de tota la informació registral a disposició de l'administració -això és el que diu l'ordre de 26 de febrer de l'any 2013-, i se centralitzen tots els perfils genètics aportats en l'Institut Nacional de Toxicologia i Ciències Forenses amb el propòsit d'incorporar-los a una base de dades única. Per tant, eixa és la qüestió i mos pareix que és una forma de treballar eficient i efectiva.

Torne al tema de les exhumacions i el tema… Del tema de les exhumacions, vosté sap, com no pot ser d'altra manera, que se fan per ordre judicial i -ja li he dit- en l'àmbit jurisdiccional jo estic, no sols convençuts, sinó que se veu d'una manera objectiva que estan tractant les coses amb rigor, amb professionalitat, amb rectitud i que intenten fer les coses segons marca la legislació, com no pot ser d'altra manera.

Me feia una pregunta la senyora López sobre quina és la titulació de les persones que atenen en les oficines de víctimes del delicte. Són lletrats, són advocats.

Senyor Morera, parlava… -no sé si ha sigut el senyor Morera o la senyora Salazar-, si n'hi havia un compromís de les millores en l'Institut de Medicina Legal. Li ho reitere -i crec que li havia contestat jo d'una manera clara en la meua primera intervenció, si no, ara, doncs li ho torne a reiterar-, ja ho va anunciar el secretari autonòmic, jo li ho ratifique hui, estem en això, és més, està pendent d'adjudicació en la Direcció General de Justícia el que és el contracte per a poder fer les millores pertinents. Amb la qual cosa, ja que ho ha dit, si cal dir-ho més vegades, doncs se diu més vegades, no n'hi ha ningun problema.

En eixe sentit, doncs estem treballant en eixa qüestió i, a més, el tema del que és tota la documentació, el mateix secretari autonòmic -i el que estava manifestant la senyora López- era el que proposà, el que digué i el que manifestà en la reunió. Per tant, ací mosatros anem a continuar treballant.

Dia la senyora Salazar que la comissió interdepartamental se constituïsca en una vertadera oficina. Una comissió interdepartamental no és una oficina, ni s'ha de convertir ni ha de ser, una comissió interdepartamental té un decret, té una composició, té una estructura, té un funcionament i té unes funcions que dur a terme, i no la d'una oficina. I mosatros no fem una oficina, fiquem dèsset oficines que estan aquí. I vosté diu, «és que d'estes dèsset oficines n'hi havien…», ¡clar! , doncs, mire, perquè ho sàpiga, esta comunitat autònoma té més oficines de víctimes del delicte que qualsevol comunitat. Jo sé que els sap malament que els ho diga però és que és la veritat. ¡Més! És a dir, la següent comunitat autònoma que té no en té ni la meitat de les que tenim.

I, per tant, ací del que es tracta -com li he dit, senyoria-, no és de convéncer o no convéncer sa senyoria, del que es tracta és que se solucionen els problemes, del que es tracta és que els que tenen un problema. l'administració puga col·laborar amb ells en l'àmbit de les seues competències en poder-ho fer. I jo els dic que això s'està fent amb tota la sinceritat, amb tota la predisposició i amb tota l'agilitat i celeritat del món.

I, per tant, vosté diu que no siguen accions i compromisos, jo crec que he explicat molt clarament tot el que se féu en la reunió, com aixina se me demanava, del dia 11 d'abril, que es va convocar una reunió abans que s'acabe el mes i diu, «compromisos»; els compromisos d'eixa reunió estan fets, ja ha revisat el protocol la fiscalia, se va a donar ara per a la seua aprovació.

Per tant, no són paraules, són fets, i per això se caracteritzen les persones.

Moltes gràcies, president.

El senyor president:

Moltes gràcies, honorable senyor conseller.

Compareixença del conseller de Governació i Justícia, senyor Serafín Castellano Gómez, per a explicar la implantació de l'oficina judicial al nostre territori, sol·licitada pel Grup Parlamentari Compromís (RE número 55. 983)

El senyor president:

Senyories, finalitzada la compareixença, assenyalar que, havent-se retirat els punts 4, 5 i 6 de l'ordre del dia, passem al punt sèptim de l'ordre del dia: compareixença del conseller de Governació i Justícia per a explicar la implantació de l'oficina judicial al nostre territori, sol·licitada pel Grup Parlamentari Compromís.

Té la paraula el senyor conseller.

El senyor conseller de Governació i Justícia:

Gràcies, senyor president.

En la meua compareixença davant Les Corts del passat dia 13 de febrer per a informar sobre les línies generals de la política de la Conselleria de Governació i Justícia, ja assenyalí allí -i reitere hui, ací- que el govern valencià entén la justícia com un servici públic essencial i prioritari per a la societat i que, com a tal, deu donar resposta a les demandes dels ciutadans que reclamen eixa justícia més ràpida i eficaç.

Per això, el meu primer objectiu, quan assumí les competències en matèria de justícia, fou conéixer personalment les necessitats del sector. A tal efecte he celebrat i continue celebrant reunions i contactes amb tots els operadors jurídics que me traslladen els problemes concrets que patix cada col·lectiu, aixina com les propostes o suggeriments que puguen contribuir a l'objectiu de millorar la situació de la justícia a la Comunitat Valenciana, reunions i visites que són altament positives i productives i que per això no concep altra forma d'exercir les responsabilitats que ostente de continuar mantenint de forma periòdica i fluïda amb tots els sectors implicats en este projecte, que no és altre que convertir l'administració de justícia en un servici públic de qualitat.

Tinc el convenciment que sols des del consens i amb la voluntat i participació de tots se puga aconseguir l'ambiciós objectiu de modernitzar l'administració de justícia fent-la més àgil, més eficaç i més accessible als ciutadans. Un consens que és especialment necessari en matèria de justícia en tractar-se d'una competència compartida entre el Govern d'Espanya, el Consell General del Poder Judicial i les comunitats autònomes.

Senyories, hem d'acceptar i assumir, a través d'una crítica constructiva, que el model de l'administració de justícia que hui tenim és un model obsolet que cal millorar, un model unicel·lular i aïllat que patix mals endèmics i estructurals que resulta necessari solucionar. Per això, entenem que cal fer reformes legislatives i estructurals en l'administració de justícia.

Des de fa anys, ha quedat demostrat que la creació de nous jutjats no és la solució a l'embós dels assumptes judicials que se creen. Per més jutjats que es creen, el volum d'assumptes pendents, la lentitud en la resolució o en l'execució de les resolucions dictades no se soluciona com seria convenient. Per tant, seria una irresponsabilitat continuar reproduint i engreixant un model ja esgotat.

I per això -com ja he dit davant estes Corts-, la prioritat de La Generalitat no sols és crear nous jutjats allà on estrictament siguen necessaris per increment poblacional, per increment d'assumptes de determinades ordres jurisdiccionals o per modificacions legislatives, sinó, fonamentalment, de donar un gir important en l'organització de l'administració de justícia dirigida a modernitzar-la definitivament. Hem de deixar les solucions puntuals per a solucionar els problemes conjunturals i adoptar solucions globals per a resoldre els problemes estructurals.

La justícia, hui, necessita un canvi global, és necessari abandonar el model organitzatiu actual i adoptar un model del segle XXI creant organitzacions col·legiades, dinàmiques i flexibles que permeten una agilització en la tramitació, una gestió de personal més eficaç, una capacitat d'adaptació als futurs i constants canvis legislatius que es donen en les nostres lleis processals i substantives. I açò és el que es pretén aconseguir amb la implantació de la nova oficina judicial.

No podem obviar, en tot cas, que un canvi d'esta naturalesa que comporta una nova estructura organitzativa, una adaptació de la forma de treballar i que va a afectar, a més dels treballadors, els professionals i els ciutadans destinataris d'ella, exigix una nova mentalitat i una predisposició d'ànim de tots els afectats. L'èxit en la implantació de la nova oficina judicial depén del convenciment de tots perquè vaja a suposar una millora qualitativa de la justícia.

Com les seues senyories saben, la Llei orgànica 19/2003, de modificació de la Llei orgànica 6/1985, del poder judicial, fou la que establí un nou règim d'organització i funcionament en l'administració al servici dels jutges i tribunals. Mitjançant esta llei, se dissenyaren noves estructures destinades a racionalitzar i modernitzar els sistemes de gestió d'administració de justícia creant la nova oficina judicial i, junt a ella, les unitats administratives.

En esta llei, l'oficina judicial queda dividida en dos unitats diferenciades: la unitat processal de recolzament directe, que assistix directament a jutges i magistrats en l'exercici de les funcions que li són pròpies, realitzant les actuacions necessàries per a l'exacte i eficaç compliment de quantes resolucions dicten; i els servicis comuns processals, uns servicis que sense estar integrats en un òrgan judicial concret assumixen les faenes centralitzades de gestió i recolzament en actuacions derivades de l'aplicació de les lleis processals.

Esta llei atribuïx les comunitats autònomes, en competència en matèria d'administració de justícia, el disseny i l'organització de les oficines judicials radicades en els seus respectius territoris conforme a l'estructura bàsica i en els termes regulats en ella.

Així mateix, s'establix que per a la seua creació i posada en marxa se portaria a terme de forma gradual i en funció de les possibilitats organitzatives, tècniques i pressupostàries de cada comunitat.

Junt a l'oficina judicial, la llei regulà les unitats administratives que, sense estar integrades en l'oficina judicial, han de realitzar actuacions comuns no processals. El seu disseny, creació i organització s'atribuïx també a les comunitats autònomes amb competències en justícia.

Un canvi estructural d'esta naturalesa i envergadura ha de dur-se a terme sense marge d'error ni possibilitat de donar passes en fals, el que exigix que se duga a terme d'una manera assossegada, pausada i fruit d'un estudi profund i de la màxima participació possible, un canvi que deu ser acceptat i assumit per tots, no com una imposició legal, sinó com una necessitat social.

Els ciutadans demanden una justícia ràpida i eficaç, i això sols és possible en un canvi global d'esta cap a la modernitat. Partint d'estes premisses i en una actuació decidida per part de La Generalitat, en abril de l'any 2010 fou presentat per l'aleshores Conselleria de Justícia i Administracions Públiques el Pla director de modernització integral de l'administració de justícia 2010-2014, que incloïa el projecte d'implantació de la nova oficina judicial. És cert que el calendari d'implantació previst en eixe projecte ha sofrit variacions, no sols per la situació de crisi en què estem immersos i les mesures d'ajust pressupostari, sinó perquè en les ciutats on el ministeri ha implantat també la nova oficina judicial com a experiència pilot els resultats no han segut els més positius que s'esperaven. Per això hem volgut actuar amb la màxima diligència i responsabilitat, i això no significa que durant estos anys no s'hasquen dut a terme moltes coses, i a més importants, perquè hem avançat notablement en el seu disseny i implantació.

Aixina, el projecte que s'aprovà contempla una actuació en un doble sentit: la modernització de les estructures i formes de treball i la modernització tecnològica. Modernització de les estructures i formes de treball, que, com se referix el seu fi perseguit en la nova oficina judicial, estem impulsant la creació dels servicis comuns, que no hem d'oblidar, constituïxen el nucli, la columna vertebral d'este canvi en el model organitzatiu de la justícia. Se tracta d'implantar noves estructures organitzatives destinades a concentrar els recursos disponibles, tant humans com materials i a racionalitzar el treball. La seua creació s'està fent d'una manera progressiva, començant per aquells servicis la creació dels quals no suposa una gran pertorbació del funcionament ordinari de l'administració de justícia, no requerix una modificació legislativa prèvia i que, per la seua naturalesa, resulte més fàcil adaptar-se a les noves funcions.

En esta línia, el primer dels servicis comuns que estem implantant és el servici comú d'assumptes generals, l'objectiu del qual és la realització de treballs com ara recepció, registre i repartiment de tota classe d'assumptes que se presenten en els òrgans judicials, actes de comunicació i execució, subhastes i atenció al ciutadà. Este servici s'està implantant en una primera fase en València.

Així mateix, se va a implantar de forma quasi simultània el servici comú d'arxiu judicial territorial, amb seu a Riba-roja, per a la gestió, custòdia i classificació de tota la documentació judicial, peces de convicció, aixina com la preparació de les tasques necessàries per a l'expurgació. Com a pas previ a la creació d'este servici, ja se creà una unitat administrativa de suport als arxius judicials, que ixqué publicat en el Diari Oficial de la Comunitat Valenciana el 8 d'octubre de l'any 2012, en l'àmbit d'actuació de tota la Comunitat Valenciana. A continuació, se va crear el servici comú d'execució civil, encarregat d'executar les resolucions judicials amb condemnes dineràries, dictades pels òrgans judicial de l'ordre jurisdiccional civil, així com els servicis d'execució en els ordres jurisdiccionals social i penal. La implantació d'estos servicis s'està duguent a terme en una primera fase en els grans partits judicials de València, Alacant, Elx i Castelló, i en una segona fase s'estendrà a la competència de les províncies respectives.

Per últim, està prevista també, a part dels servicis comuns a què he fet referència abans, social, penal, d'execució civil, d'arxiu territorial, d'assumptes generals, el servici comú també de jutjats mercantils. En una organització similar als futurs tribunals d'instància, coneixerà i executarà els procediments propis de la jurisdicció mercantil. Tot açò mos permetrà complir, sense cap de dubte, en el nostre objectiu de racionalitzar els recursos disponibles i d'optimitzar rendiments i costos. Junt a la creació dels servicis comuns, que els acabe d'explicar, estem també duent a terme un procés de reordenació de plantilles, que és imprescindible per a la implantació de la nova oficina judicial. Esta reordenació resulta clau en este procés, perquè mos va a permetre dotar els nous servicis comuns del personal necessari per al seu adequat funcionament de forma racional i eficaç per a La Generalitat.

Senyories, som la tercera comunitat amb major nombre de funcionaris per jutge. Resulta, doncs, necessari redistribuir les càrregues de treball entre distints òrgans judicials, amb la finalitat d'optimitzar els recursos humans de què disposem, i dotar de personal els nous servicis comuns. I tot açò anem a dur-ho a terme en base a les estadístiques judicials i equilibrant la càrrega de treball dels jutjats i dels tribunals de justícia de la nostra comunitat. En este punt vull destacar que esta reordenació va a dur-se a terme sense la supressió de cap lloc de treball, i sense dubte, prèvia negociació en tots els sindicats.

Així mateix, vull ressaltar l'important treball que estem duent a terme des de la conselleria en matèria de formació. La posada en funcionament de la nova oficina judicial no seria possible sense una prèvia formació dels funcionaris que els permeta adequar-se als nous processos i mètodes de treball, i a comprendre en tota la seua amplitud els avantatges d'esta reforma. Conscients d'això i davant l'esdeveniment de l'envergadura i transcendència com este en l'àmbit de l'administració de justícia, la conselleria dissenyà ja des de l'any 2010 un pla de formació a través de l'IVAP, basat en dos línies d'actuació: una primera línia de formació inicial, i una segona línia de formació especialitzada. La formació inicial versava sobre les reformes processals introduïdes per la Llei orgànica 1/2009, de 25 de març, de reforma de la Llei d'enjudiciament civil, entre altres normes, i per la Llei 13/2009, de 3 de novembre, de reforma de legislació processal per a la implantació de la nova oficinal judicial. Sobre esta matèria s'impartiren 20 edicions de cursos, 8 en Alacant, 3 en Castelló, 9 en València, abastant més de quatre mil cinc-cents funcionaris entre gestors, tramitadors processals, administratius i auxili judicial. La formació especialitzada incidia en les reformes processals aprovades per a la implantació de la nova oficinal judicial, en la nova organització judicial, aixina com en les aplicacions informàtiques de la gestió d'esta. A través d'esta formació especialitzada s'han impartit 8 cursos, un total de 160 places, celebrant-se edicions en les tres províncies de la comunitat.

Senyories, la distribució racional dels mitjans personals de l'administració de justícia, el disseny i creació dels servicis comuns i l'adequada formació del personal afectat són els eixos d'actuació imprescindibles i prioritaris per a la correcta implantació de l'oficina judicial. Però, com ja he indicat anteriorment, la Llei orgànica de modificació de la llei orgànica del poder judicial inclogué, junt a l'oficina judicial, les unitats administratives que també s'estan ficant en funcionament a través d'esta reordenació de plantilles. Ja en l'any 2006, i com a pas previ a la implantació de distints servicis comuns, s'instauraren les unitats administratives de València, Castelló, Alacant i Elx i -com he dit anteriorment- en l'any 2012 se creà una unitat administrativa de suport als arxius judicials.

Vullc informar-los que este mateix mes hem creat la unitat administrativa de suport a la mediació, dependent de la Direcció General de Justícia, que donarà suport al funcionament dels centres de mediació de la comunitat. Totes estes unitats administratives que constituïxen, sense estar integrades en l'oficina judicial, en l'àmbit de l'organització de l'administració de justícia per a la direcció, ordenació i gestió de recursos humans de l'oficina judicial sobre les quals se tenen competències, així com sobre els mitjans informàtics, noves tecnologies i altres mitjans materials.

Passe a referir-me a continuació al segon aspecte fonamental perquè la nova oficina judicial tinga una implantació de garanties, com és la modernització tecnològica. Este procés s'està duguent a terme a través del projecte Moderniza. just. Permetrà, mitjançant la implantació de l'expedient judicial electrònic, el trànsit d'una oficina de papers a una oficina en què este s'utilitze sols quan resulte estrictament necessari. Açò agilitzarà de manera decisiva el propi funcionament de l'oficina judicial, al facilitar l'accés telemàtic a l'expedient judicial, evitant el trasllat físic d'este, permetent l'accés simultani i la consulta d'este per part dels ciutadans i professionals que tinguen dret a ell. La comunicació telemàtica dels òrgans judicials i els distints operadors jurídics és un altre dels projectes clau en la Conselleria de Governació i Justícia per a assolir este procés de modernització de la justícia. A esta finalitat respon Lexnet, una plataforma d'intercanvi d'informació que possibilita tant la presentació telemàtica d'escrits davant els òrgans judicials per part dels professionals, com la notificació a estos de resolucions judicials.

El passat any se conclogué la primera fase, consistent en el desenvolupament de mòdul d'enviaments de notificació per part dels òrgans judicials als procuradors. La Comunitat Valenciana és la comunitat que ha realitzat un major ús del sistema, superant els 14 milions de notificacions electròniques des de l'inici del projecte en l'any 2009. Actualment, estem treballant en una segona fase, desplegant-lo com a experiència pilot en sis servicis comuns d'actes de comunicació. A més, estem en conversacions amb els col·legis d'advocats i graduats socials, perquè també se puguen remetre notificacions a referits col·lectius, com ja se fa en els procuradors. El següent pas consistirà en desenrotllar el mòdul que permeta als professionals de la justícia la presentació telemàtica d'escrits davant els òrgans judicials. A més, s'estudiarà la possibilitat d'estendre este sistema d'altres administracions, institucions i col·lectius, com els lletrats de La Generalitat, l'Agència Estatal de l'Administració Tributària, o els registradors de la propietat. Aixina mateix, volem facilitar la comunicació telemàtica dels jutjats i tribunals de la Comunitat Valenciana en les oficines fiscals i en altres oficines judicials espanyoles.

L'altre gran projecte que estem duguent a terme en l'àmbit de la modernització tecnològica és la instal·lació d'un nou sistema de gravació judicial a través del projecte Arconte-Noj. Este sistema permet garantir l'autenticitat i integritat d'allò gravat, sense que siga necessària la presència del secretari judicial en la sala, mitjançant l'ús de la firma electrònica. El seu objectiu és complir amb el disposat en la Llei de reforma de la legislació processal per a la implantació de la nova oficina judicial, que contempla la gravació de les vistes de mode generalitzat. Arconte-Noj s'inicià en les ciutats de la justícia de Castelló, València i Elx, així com en el Palau de Justícia de Paterna. En la segona fase del projecte s'està duent a terme ja el desplegament en els partits judicials d'Alacant, Moncada, Massamagrell, Mislata, Xàtiva, Quart de Poblet, Ontinyent, Llíria, Gandia, Requena, Catarroja, Dénia, Torrent, Villajoyosa, Sant Vicent del Raspeig, i en la seu del Tribunal Superior de Justícia de la Comunitat Valenciana. Actualment, s'està instal·lant en Picassent, Alzira i Alcoi, i continuarà de forma progressiva fins a la seua total implantació en la resta de la comunitat, estant prevista, senyories, que el seu desplegament definitiu concloga a finals d'octubre d'este mateix any 2013.

L'altre projecte que estem escometent és el de la implantació d'una aplicació per a la gestió d'identitats. La complexitat de la gestió dels accessos als sistemes informàtics de la xarxa judicial requerix un sistema de gestió centralitzada de tots els usuaris de l'administració de justícia: funcionaris, secretaris judicials, fiscals, jutges i magistrats. Esta nova aplicació permetrà la identificació i autentificació dels usuaris, garantint la confidencialitat, integritat i disponibilitat de la informació. Implantada en tota la província de València i en el partit judicial d'Alacant, està previst que finalitze el desplegament en tota la comunitat abans de finalitzar també este any 2013.

Per últim, no vull deixar de referir-me a l'important esforç que estem duguent a terme per a actualitzar l'aplicació de gestió processal Cicerone, en el fi d'adaptar-la a les noves necessitats demandades per les reformes de les lleis processals i pel Consell General del Poder Judicial. El nostre objectiu és que pugam disposar de la nova aplicació actualitzada a finals també d'este mateix any.

Vull fer també una breu menció a l'esforç que el Consell ha dedicat a impulsar projectes de resolució extrajudicial de conflictes. La Comunitat Valenciana té un alt grau de litigiositat. Segons l'última estadística del Consell General del Poder Judicial, som la quarta comunitat en assumptes ingressats, en 1. 030. 740 assumptes en l'any 2011, que representa l'11,4% de tot el territori nacional. Aixina mateix, tenim la quarta taxa de litigiositat més elevada. Estes xifres resulten del tot incompatibles en una administració de justícia àgil i eficaç. Per això, en els últims anys, des de la Conselleria de Governació i Justícia hem realitzat un gran esforç per a avançar en el nostre objectiu de reduir la litigiositat, i conseqüentment l'entrada d'assumptes a través de promoció de fórmules extrajudicials de resolució de conflictes, com la mediació. En els últims cinc anys hem invertit més de trenta milions d'euros en la renovació tecnològica en els llocs de treball i en la renovació de les xarxes de comunicacions, servidors, sistemes de videoconferència i de gravació de judicis.

En conclusió, senyories, en els últims anys hem avançat molt en el disseny i implantació de la nova oficina judicial, mitjançant la creació de noves estructures organitzatives que siguen més eficaces, flexibles i eficients, racionalitzant els recursos existents i desenrotllant nous procediments de gestió administrativa. En definitiva, se tracta de donar un gran bot qualitatiu en la modernització d'un servici tan essencial com és el de l'administració de justícia. La justícia no pot quedar-se al marge del procés d'innovació tecnològica en què estan immersos tots els sectors de la nostra societat. No pot ser aliena a este procés de canvi global. Per tant, és imprescindible que tots els que participem d'alguna manera en l'administració de justícia fem un esforç per actualitzar la seua estructura i organització a les necessitats reals de la societat, en el consens i la participació de tots els operadors jurídics i socials. Per la nostra part, mantenim el compromís des del Consell d'esta implantació de la nova oficina judicial per a aconseguir esta administració de justícia més àgil, més pròxima i més eficaç a les demandes que mos fan els ciutadans.

Moltes gràcies.

El senyor president:

Moltes gràcies, senyor conseller.

En representació del grup sol·licitant de la compareixença, té la paraula el senyor Enric Morera.

El senyor Morera Català:

Moltes gràcies, senyor president.

I moltes gràcies al conseller de governació i competent en matèria de justícia des de la darrera remodelació per la seua exposició detallada, que després de la llarga exposició ens ha vingut a dir que no hi ha oficina judicial, que no n'hi ha una de les demandes, de les previsions de la llei orgànica, que és Llei orgànica 19/2003, després de deu anys ací, a la nostra comunitat. No tenim imposat el projecte d'oficina judicial. Deu anys de fracàs.

Perquè el que vosté ha dit en la seua exposició extensa és que no n'hi ha, que la conselleria, de la qual vosté és competent, i el govern del qual vosté forma part en estos deu últims anys no ha fet els seus deures, no ha complit amb un dels objectius assenyalat per la llei orgànica; que molt d'autobombo, però poca realitat. Un fracàs estrepitós per part del govern del senyor Fabra i anterior govern del senyor Camps. Es així, tota la seua exposició per a esta qüestió.

I, senyor conseller, sense una justícia ràpida no hi ha justícia, sense mitjans en l'administració de justícia la justícia és lenta. I la pregunta que ens podem fer és per què el govern del Partit Popular no doten el que és una competència seua, l'administració de justícia, dels recursos suficients per a desatascar els jutjats. És un fracàs estrepitós i evidencia que vostés han sigut incapaços de gestionar i de posar en marxa la reforma de l'oficina judicial. Una oficina judicial que se'ns va anunciar, en el cas del govern del senyor Zapatero, com a l'element clau era fer una justícia àgil, de qualitat i servei públic.

El que està clar és que és un servei públic, però no és de qualitat. I no és de qualitat perquè, com reclamen els professionals de l'administració de justícia, sense anar més lluny recentment el senyor fiscal general de l'estat, les administracions públiques, és a dir, vosté, el seu govern i els seus respectius governs no han dotat d'esta competència autonòmica, l'administració de justícia, dels recursos suficients per a poder actuar d'una forma ràpida i en qualitat al que és una de les seues obligacions.

Per tant, totes les mesures que vosté mos ha anunciat ací sense dotació pressupostària i col·laterals, doncs no van en la línia del que nosaltres hem demanat. Vosté ha fracassat en uns anuncis que han fet i que no s'han portat en marxa, com és el que mos va dir en el seu dia de posar en marxa l'oficina a nivell de l'àmbit mercantil, la implantació del model que funciona al País Basc, això ha fracassat. És a dir, vosté va de fracàs en fracàs, i qui paga esta situació són els ciutadans que han d'acudir buscant una administració de justícia ràpida i correcta.

Tenim una PNL que vosté, si poguera donar instruccions ací, als seus col·legues de grup parlamentari, per a millorar l'eficàcia i dotar l'administració de justícia, en el cas dels assumptes de corrupció, per a dotar-los de recursos suficients per a no haver d'estar demorant tant en els casos que ens ocupa i que afecten d'una forma tan substantiva la vida pública, política i situacional de la nostra terra.

Sap vosté quants anys va tardar en instruir-se el cas Fabra, de corrupció, del senyor Carlos Fabra? 9 anys. Vosté creu que és normal que el jutjat número 2 de Nules haja tardat 9 anys en instruir un procediment judicial que afecta el que era aleshores president de la Diputació de Castelló?

I els titulars, que alguns se van apartar quan el ministre, quan el president del govern era el senyor Aznar, se van apartar jutges, se van canviar fiscals, però sobretot no hi havia dotació suficient per al jutjat número 2 de Nules. I això va endarrerir el funcionament i l'actuació d'este jutjat per a instruir processos de corrupció política gravíssims que afecten altes instàncies de la vida pública.

Tenim una proposta en eixe sentit, una PNL per a millorar i dotar convenientment, amb unes propostes que féiem, el que són els jutjats per a poder actuar ràpidament en els delictes en matèria de corrupció política que assetgen la vida pública valenciana i estatal.

I ara vaig al gra. Nosaltres demanàrem una compareixença, que substancià la nostra diputada Mònica Oltra el 16 d'abril de 2013, on estava present, la va substanciar, el senyor secretari autonòmic de Justícia, el senyor Gastaldi, que tenim el gust que ens acompanye hui ací; i, en funció d'eixa compareixença, nosaltres hem sol·licitat esta segona compareixença perquè en aquell dia el senyor secretari autonòmic ens va informar en la seua compareixença d'una sèrie de situacions que ens van paréixer interessants per a anunciar que s'anava a posar en marxa l'oficina judicial. I ara vosté no mos ha dit de tot això res.

Per tant, ja no sabem a qui creure. Ja no sabem si açò són paraules que se les emporta el vent i no sabem realment si estes compareixences, els compareixents, és a dir, si el govern actua amb el rigor suficient, donada la gravetat de la situació.

En aquell moment el senyor Gastaldi -i ací tinc el llibre d'actes-, el butlletí oficial, va dir que «tenemos un decreto de creación del servicio común de asuntos generales; tenemos un informe de la abogacía; tenemos alegaciones por el traslado del Consejo General al Ministerio de Justicia, a los colectivos; tenemos el informe de necesidad y oportunidad y la memoria económica; tenemos el desarrollo completo del servicio común y tenemos que negociar la relación de puestos de trabajo».

Tot això mos ho va dir el senyor responsable de l'àrea de justícia que ho tenien en marxa. I nosaltres, conseqüentment, la diputada Mònica Oltra va demanar a la conselleria el que el senyor secretari autonòmic va dir que tenien. I vam demanar en temps i forma, durant el mes de maig, és a dir, un mes després, perquè eixos informes pogueren concretar-se, demanàrem còpia dels informes econòmics de relació de la implantació de l'oficina judicial, com el senyor secretari autonòmic mos va dir que tenien.

Vam demanar l'informe de l'advocacia de la relació de la implantació de l'oficina judicial. Vam demanar, el mateix 16 de maig, la memòria econòmica en relació de la implantació de l'oficina judicial. Vam demanar la proposta de relació de llocs de treball en relació a la implantació de l'oficina judicial i la proposta per a la negociació, conforme marca la normativa en matèria laboral i de negociació amb els funcionaris dels empleats públics, la negociació, la proposta de negociació sindical de plantilles per aprovar la relació de llocs de treball, tal i com se'ns havia dit que ja tenien eixes informacions i eixos documents. I hem demanat les al·legacions efectuades per al seu trasllat al Consejo General del Poder Judicial en relació amb la implantació de l'oficina judicial.

També vam demanar, en temps i forma, fa dos mesos exactes, còpia de l'informe de necessitat i oportunitat en relació a la implantació de l'oficina judicial. I vam demanar, senyor conseller, quines mesures ha posat en marxa la conselleria per a l'aplicació de la llei orgànica de l'oficina judicial en l'àmbit de la nostra comunitat.

Tot això ho hem demanat. Sap vosté quina ha estat la resposta? La resposta és que no hi ha hagut resposta. Tècnicament hi ha hagut una resposta, però que no respon a res del que vam demanar. Perquè demanàvem còpia d'allò que el senyor secretari autonòmic ens havia dit que ja tenien. En quina democràcia vivim? Quina és la qualitat democràtica de la conselleria? Quina és la informació que subministra la seua conselleria, el departament de justícia a estes Corts? Eixa és la pregunta que ens hem de fer. Perquè si en un cas d'uns informes que dia el senyor Gastaldi que ja tenien fets i que són d'interés públic per vore en què està treballant el seu departament, se'ns contesta açò. Res de res. Ens podem preguntar amb raó que si realment de les paraules, els bons propòsits, el que se diu que ja s'ha fet, doncs no acompanya amb la realitat. Perquè la resposta realment és molt decebedora i no se'ns dóna cap resposta. Que hem d'acudir a la justícia novament per a demanar a un govern que no dóna respostes, que se'ns done la informació requerida? Mos obliguen a reclamar a l'administració de justícia que ens done la informació que el seu govern ens nega?

La pregunta és, senyor conseller, va a donar-mos vosté estos informes que el senyor Gastaldi va dir que tenien i des de fa quatre mesos, sol·licitats el mes de març, van demanar i estem esperant que algú ens ho done?

Vosté es pot comprometre hui, ací i ara que se posarà en disposició de tots els grups parlamentaris esta informació tan rellevant? Perquè el que mos ha dit vosté i no res és realment molt preocupant per al que és una administració de justícia, de qualitat a casa nostra.

Moltes gràcies, senyor president.

El senyor president:

Moltes gràcies, senyor Morera.

En representació del Grup Parlamentari d'Esquerra Unida, té la paraula el senyor Blanco Giner.

El senyor Blanco Giner:

Sí, senyor Castellano, bona part de la seua intervenció ha sigut de palabrería, d'un servei proper al ciutadà, una nova mentalitat, perquè el model està ja obsolet, esgotat. Bé, l'esgotem sempre que parlen vostés de la justícia. Però jo diria que, més que mentalitat, que també, el que caldrà seran inversions. Al que vosté li pertoca és pressupostar i després executar inversions en la justícia per a poder, no sols modernitzar-la, sinó fins i tot mantindre-la en unes condicions dignes.

No sé si vosté ha visitat molt els jutjats del País Valencià, però estan en unes condicions en alguns casos realment indignes. Fins i tot la seu del TSJ, que és la màxima instància judicial que tenim al nostre país, ja sap vosté que es cau i que necessita unes obres urgents.

Per tant, ja dic, menys palla i més concreció. Perquè sobre el tema de la nova oficina judicial no ha quedat massa clar què és el que han fet. M'agradaria, jo no sé si a banda d'eixos informes de necessitat, tenen vostés algun tipus d'informes d'avaluació. Perquè, clar, l'oficina judicial era un pla 2009-2012. Estem en 2013. Fins i tot el mateix pla de la conselleria s'anuncia el 2010 per al 2010 al 2013. Vosté fa el 14. Jo no sé si és que no estem parlant del mateix pla. Però siga 13, siga 14, o estem acabant ja el termini d'aplicació d'eixe pla o quasi.

Quan u arriba al final d'un projecte plurianual ha de fer avaluació de si ha complit amb els seus objectius, de si ha executat totes les activitats que estaven previstes. I vosté ha parlat d'alguns serveis comuns que s'han posat en marxa en una fase inicial, en alguns àmbits territorials, d'altres que s'estan estudiant, però poca cosa més.

Però això jo li preguntaria d'una manera molt clara, per a tindre també una visió directa: quin percentatge d'aplicació de les mesures incorporades en la modificació normativa que dóna a llum la nova oficina judicial pensa vosté que podria en estos moments xifrar? El 5%? Un 10%? Un 15%? I així tindrem una miqueta la mesura, el grau de compliment de les obligacions legals, perquè són obligacions legals, de llei orgànica, i de les obligacions polítiques que té la seua conselleria.

Després vostés sempre parlen de concentrar recursos i racionalitzar treballs, que són coses que sonen bé. Fins i tot, diríem que estem d'acord. Però a costa de què? Perquè concentrar recursos no és centralitzar recursos. I vostés el que estan fent o projectant és una centralització judicial. Jo no sé com està el projecte de demarcacions judicials que vostés van presentar. , el seu antecessor, el senyor Cabré, que després es va retirar, pretenia carregar-se directament molts partits judicials en el País Valencià.

Però ens temem que, per una banda estan privatitzant la justícia, en el cas del registre civil; per altra banda volen tancar els jutjats de pau, i ens temem que acaben també carregant-se els jutjats de primera instància comarcals. I això serà centralitzar, no concentrar recursos. Centralitzar recursos per allunyar la justícia de la ciutadania, per a fer que les persones hagen de desplaçar-se a les capitals de província. I jo no crec que eixa siga ni la forma ni la mentalitat de modernitzar-la.

Després ha parlat vosté d'alguns dels programes d'aplicacions. El tema Lexnet i Arconte, no sé si era vosté que les. la majoria de les seus judicials se sobrecarreguen perquè no estan preparades per a eixes noves aplicacions. O almenys això és el que diuen els usuaris, els professionals, els funcionaris.

I respecte a Cicerone, segons me conten a mi, no sols està molt antiquada l'aplicació, que vosté diu que té com a objectiu actualitzar-la a finals d'enguany, sinó que no disposa de models en valencià, només està en castellà.

Vosté que és el gran defensor de les senyes d'identitat, de la llengua valenciana -no sabem en quin format, si en l'iber, o en el romà o en qui, però, vaja, al final la llengua que parlem, la llengua que parlem, que té una normativa oficial, que té una institució com l'Acadèmia Valenciana de la Llengua, que espere que vosté reconega, i que reconega el seu grup i que reconega el seu Consell-, i resulta que en la justícia no existix.

Si les aplicacions informàtiques que estan previstes per a funcionar no estan dotades de la versió bilingüe, ja em dirà vosté quina és la defensa de les senyes d'identitat. ¿És que continua sent el valencià una llengua de segon ordre?

M'agradaria que vosté es comprometera hui a posar en marxa totes les mesures perquè el valencià en l'administració de justícia ocupe el mateix nivell que el castellà, perquè té, òbviament, no sols la consideració de llengua pròpia, sinó de llengua oficial, que ha de ser utilitzada tant per l'administració com pels usuaris que ho desitgen.

Gràcies.

El senyor president:

Gràcies, senyor Blanco.

Pel Grup Parlamentari Socialista, té la paraula la senyora Verònica López.

La senyora López Ramón:

El senyor president:

Moltes gràcies, senyora López.

Pel Grup Parlamentari Popular, té la paraula Elisa Díaz.

La senyora Díaz González:

A ver. Yo aquí creo que o no escuchan o prefieren no escuchar lo que les conviene no escuchar, la comparecencia, porque creo que su comparecencia -la cual agradezco igualmente, como mis compañeros han agradecido-… Agradezco su comparecencia aquí para explicarnos todo lo que sí se ha hecho en relación a la oficina judicial y en relación, en general, a la administración de justicia.

El senyor president:

Moltes gràcies, senyora Díaz.

Senyor conseller.

El senyor conseller de Governació i Justícia:

Gràcies, senyor president.

Senyor Morera, dia: «No n'hi ha oficina judicial. » Jo li he explicat d'una manera exhaustiva -i ahí està el Diari de Sessions com a testimoni- que n'hi ha iniciats uns grans treballs de l'oficina judicial. A més, vull no a soles dir-ho, sinó damunt felicitar l'intens treball i el gran treball que s'està realitzant per part de molta gent perquè això siga aixina. S'han començat a ficar servicis comuns en marxa, unitats administratives i he explicat -també està en el Diari de Sessions- en quina fase s'encontren en estos moments. I, per tant, també he dit des de l'any 2010…, he detallat eixos avanços d'una manera exhaustiva.

Vosté diu que ací se fan mesures sense dotació pressupostària, que no s'executen, etcètera, etcètera. Jo li he dit que, per exemple, el que vosté fea referència en el tema de les renovacions tecnològiques, que hem invertit en els cinc últims anys més de trenta milions d'euros en renovació tecnològica, de llocs de treball, de rets de comunicacions, de servidors, de sistemes de videoconferència i de gravacions de juís. A més, he dit fins i tot la data en què s'acaba la seua implantació, tant de Lexnet com d'Arconte-Noj. És que, a més, està ahí. Jo, si vol, li ho puc tornar a repetir, però, evidentment, queda absolutament ahí.

Dir-li que tot el que digué el senyor Gastaldi respecte a la seua compareixença és cert, i jo li ho ratifique, des de l'inici fins l'última coma. I que estem treballant en el lloc on s'ha de treballar, que són els servicis comuns, la implantació en servicis processals comuns, que a més he explicat també quins. I a més, en la seua resposta que vosté exhibia, també els té ahí, perquè en la resposta el que es diu és que estaven en fase de treballar, i que estaven els informes en fase de…, definitiva el que era el servici comú d'assumptes generals, d'arxiu territorial, d'execució civil, de jutjat mercantil, social, penal. Això és el que se li diu. I se li diu que n'hi han uns esborranys. I, evidentment, perquè hi hagen uns documents de treballs, tenen d'haver-hi uns informes de l'advocacia, tenen d'haver-hi uns informes lògicament de tot el que pressuposta la normativa, com no pot ser d'altra manera. I quan estiguen totalment finalitzades eixes qüestions i estiguen totalment implantades estes qüestions, se donen totes els informes, com és el lògic i com és el correcte.

Mire, parla vosté, evidentment, de casos de corrupció. Mosatros som els primers interessats que es facen i es miren i el més prompte possible. I per això semestralment aprovem plans de reforç de manera permanent a tot allò que se mos diu per part dels òrgans jurisdiccionals, com no pot no ser d'altra manera.

Senyor Blanco, parlava vosté i feia referència a si jo havia vist… Jo he parlat del que era l'oficina judicial, els servicis comuns, les unitats de recolzament, etcètera, perquè és el que se m'ha demanat a mi en la compareixença. I m'he cenyit -i senyora López, no li pegue voltes a res- m'he cenyit a la compareixença -és López, ¿no? és que coincidix amb el cognom- al que se m'ha demanat en la compareixença, no he parlat d'altres coses.

Per tant, jo estic visitant tots i cadascun dels partits judicials. I quan els visite no faig una visita per a fer-me una foto, faig una visita i faig una reunió amb els jutges, amb els magistrats, amb els secretaris judicials, amb els fiscals i inclús amb molts sindicats, també els he fet quan he anat allí, perquè és la meua obligació. I me'ls conec de primera mà absolutament tots, no pel que me conten sinó perquè vaig a peu d'obra i perquè els conec.

Jo no he parlat d'infraestructures, perquè no se m'havia demanat. Però vosté me dirà que cal fer inversions. Mire, La Generalitat ha construït més de dos-cents cinquanta-set mil metres quadrats de noves infraestructures des que té les competències en l'administració de justícia.

En estos moments estan es obres iniciades del que és l'Audiència Provincial d'Alacant, en un projecte en el que s'invertixen quasi cinc milions d'euros, en els que s'amplien en quasi set-cents metres quadrats el que són les noves dependències. Anem a ficar només en setembre en marxa el palau de justícia de Vila-real amb una inversió d'al voltant d'onze milions d'euros. I estem treballant per a què se puguen iniciar les obres del que és la remodelació i la reforma del palau de justícia de Benalua entre altre qüestions. I això són qüestions que s'estan fent, que estan ahí i que vosté, evidentment, pot comprovar, senyor Blanco.

La justícia està ara en un procés de reforma molt important, hi ha lleis damunt de la taula -i ara parlaré del que és la Llei orgànica de planta i demarcació judicial, que crec que ha fet vosté referència a ella-, la llei de registre civil, la llei d'assistència jurídica gratuïta, la llei d'enjudiciament criminal, per citar-li'n algunes d'elles.

Dir-li que, en estos moments jo li puc dir, perquè vosté diu que se van a suprimir partits judicials. Bé, jo li puc dir que no se va a suprimir ningun partit judicial a la Comunitat Valenciana. Li ho podré dir més fort o més alt, però no més clar. I, per tant, això és una qüestió que està ahí. I que no se va a suprimir ningun partit judicial. Hi ha una sèrie de reformes de la llei de planta i demarcació judicial que van a tribunals d'instància. Eixos tribunals d'instància, perquè hi haja una flexibilitat de recursos perquè el jutge no actue d'una manera aïllada unicel·lular, com està fet amb un model com és l'actual. I, per tant, ahí va a haver-hi una nova redistribució competencial.

En el tema de registre civil, que està en esborrany, igual que la reforma del Codi penal que ja ha tingut l'emissió del dictamen del consell d'estat, entre altres qüestions, estem participant i estem intentant, lògicament, donar la nostra opinió, que no sols és una opinió de La Generalitat sinó que és una opinió que tant el secretari autonòmic, el director general de Justícia, com jo mateixa, en totes les reunions que fem amb tots els partits judicials, agarrem eixa opinió, eixe sentir i el que se mos comunica per part dels jutges i magistrats, fiscals, secretaris judicials i personal de l'administració de justícia en totes i cadascuna de les reunions com així ho anem a fer. Per tant, dir-li que no se va a suprimir ningun partit judicial i que eixe és un compromís que li dic de manera clara.

Respecte al Cicerone, el Cicerone, evidentment, està molts anys funcionant. Jo crec que ja se va per la versió 16, 17 o 18 de Cicerone i se va actualitzant d'una manera permanent, de la manera que els treballadors, sobretot els jutges, van dient. I ara s'està actualitzant una altra versió última del Cicerone, igual que s'està treballant amb la compatibilitat en el programa també informàtic de la fiscalia, perquè hi haja una perfecta compatibilitat entre el Cicerone dels jutges i el Fortuny de la fiscalia. Per tant, eixes són les qüestions que s'estan fent.

Jo he donat dates concretes de quan va a estar acabat… No, he dit on s'està implantat en estos moments, on està ja implantat i he dit que en octubre o novembre d'este any, en octubre és quan està previst, estarà tota la implantació en un sistema de videoconferència conforme diu la llei orgànica que han d'estar.

He estat parlant de la gestió d'identitats, he estat parlant del tema de Lexnet que està aplicant-se. He estat parlant que les notificacions telemàtiques són més de catorze milions de notificacions telemàtiques. Som la comunitat autònoma que més notificacions telemàtiques fa de tota Espanya en estos moments, 14 milions. I que estem en converses amb el col·legis d'advocats, estem en converses amb el col·legi de graduats socials perquè això també estiga i se puga fer d'eixa manera.

Evidentment, senyor Blanco, jo sóc un gran defensor de les senyes d'identitat de la meua terra i de la Comunitat Valenciana, com no pot ser altra manera. Mosatros tenim l'idioma que marca d'Estatut, que és el valencià, i els idiomes són del poble i és el valencià del poble i el que marca l'Estatut. I, per tant, evidentment, mosatros ací no fem una guerra d'idiomes, ací no se pot discriminar a ninguna persona perquè parle d'una manera o parle d'una altra manera. Cal garantir la igualtat entre els dos idiomes que són oficials, conforme marca l'Estatut d'autonomia.

Senyora López, dir-li que vosté deia, no sé les voltes de la petició, ja li ho he aclarit. Jo he parlat del que a mi se m'ha sol·licitat ací en la compareixença que poguera parlar. I deia, «crec que vosté ha dit que el pla que han fet que l'experiència ha sigut negativa». Jo li ho dic, encara que està en el Diari de Sessions, però per a què vosté no treballe massa, jo li ho torne a repetir i no haja d'anar al Diari de Sessions per a vore'l li ho dic jo.

Mire vosté, jo li he dit que quan s'està fent el calendari d'implantació, que havia sofrit variacions, he dit clarament, perquè n'hi han també ciutats on el ministeri ha implantat la nova oficina judicial com experiència pilot i els resultats no han sigut positius, com aixina tot el món ho ha reconegut. I per això n'hi han moltes reformes en estos moments i per això quan s'està parlant de les UPAD, quan s'està parlant de determinades reformes que s'estan fent evidentment (inintel·ligible) .

I per això li he dit i vosté diu, «és que ha fet un inici exhaustiu». Evidentment que sí, perquè estem en un període de reforma molt important, perquè ens hem de basar en experiències pilot perquè no podem estar invertint i canviant permanentment les coses i cal fer-ho amb consens. I tot el que estem fent, estem fent-ho amb la comissió mixta en el Tribunal Superior de Justícia. Tot el que és la implantació dels servicis processals, tant siguen comuns o territorials o els que li he mencionat, estan fent-se aixina.

I vosté deia, «i eixa unitat de recolzament, eixos servicis comuns, ¿què és el que fan? » Crec que també li ho he explicat, però no tinc cap inconvenient en tornar-li-ho a explicar, li ho he explicat i estarà en el Diari de Sessions. Li he dit que fan tasques tan importants, com vosté sap, en l'administració de justícia, com la recepció, com el registre, com el repartiment de tota classe d'assumptes que se presenten en altres òrgans judicials, com de comunicació, d'execució, de subhastes o d'atenció als ciutadà. Per tant, no sols és eixa unitat sinó que és la gestió, és el que és l'agilitat, és el que és l'eficiència. Tot això, senyora López, és el que fan els servicis i el que fa eixa unitat, que a més ja li he dit fins la data de publicació en el Diari Oficial de la Comunitat en l'any 2012.

Igual que li he explicat també el tema del arxiu judicial territorial, el que se fa en eixa unitat de recolzament. Jo li ho diré. Tot el que és la gestió, la custòdia, la classificació de tota la documentació judicial, de les peces de convicció, que sap vosté que el tema també realment és molt important, aixina com també d'una cosa que és fonamental, que cal potenciar, com són els tema de l'expurgació. I descentralitzar el que són servicis processals comuns d'arxiu territorial, que mos pareix fonamental, i li he dit també fins la seu on va a anar. Per tant, per contestar-li a les preguntes concretes que vosté m'havia dit i que m'havia, lògicament, demanat.

I dir a més que en estos moments i per a enguany la Direcció General de Justícia, que té un pressupost al voltant de dos-cents cinquanta milions d'euros, i que anem a treballar en una cosa que mos pareix fonamental, fonamental, que no és en fer pedaços en la justícia sinó que és anar a reformes estructurals, conforme s'està afrontant ara en estos moments també en este país que és Espanya, que són lleis molt importants, com la llei de planta i demarcació judicial, com la llei del Codi penal, la llei d'enjudiciament criminal, la d'assistència jurídica gratuïta, la llei de registre civil i moltes altres lleis que estan ahí, com la pròpia llei del poder judicial, que són les fonamentals per a ordenar, amb la participació, amb el consens i sobretot des del convenciment de la convicció i des dels punt d'encontre amb els professionals que estan en el dia a dia aplicant en matèria de justícia.

Per tant, jo m'he centrat en el que m'havia de centrar, que era els servicis comuns, que eren les unitats de recolzament administratives, i els he explicat exhaustivament com està a data de hui cada cosa quant a la seua implantació.

Moltes gràcies, president.

El senyor president:

Moltíssimes gràcies, senyor conseller.

Alguna petició de paraula?

En primer lloc, el representant del grup que havia sol·licitat la compareixença, senyor Enric Morera.

El senyor Morera Català:

Moltes gràcies, senyor president.

No aclarix vosté res i a més ha dit una cosa, ha dit una cosa molt clara. Sobre les senyes d'identitat no va a discriminar a ningú per raó de… Però si en l'administració de justícia i els que som professionals i hem hagut d'acudir alguna vegada als jutjats a defensar alguna cosa sabem que el valencià és inexistent en l'administració de justícia, que els usuaris de la llengua estan absolutament discriminats. I vosté no ha fet res perquè el valencià siga normal també en l'administració de justícia, que és competència seua. Què mos està contant? No veu com s'enganyen vostés, fan trampes al solitari.

I la pregunta i la compareixença és per a preguntar sobre un tema important, que portem ja deu anys de retard, i és què està fent la seua conselleria, de la qual es competent, per a implantar l'oficina judicial. I és que porten deu anys de retard i vostés no han fet res. Perquè vostés han prioritzat econòmicament en altres coses.

I el que mos està dient ací ja mos ho va dir el senyor Gastaldi, ja mos ho va dir en la compareixença que va a substanciar el nostre grup en la persona de Mónica Oltra. I està vosté repetint. A vosté li han passat els mateixos folis. No veu vosté que açò és una impostura?

Vosté va dir: «Hubo algunas circunstancias que han hecho aconsejar que la oficina judicial se instaure con mayor lentitud y con más cabeza que cordura. » I vosté ha introduït ací, que quedarà en el Diari de Sessions un concepte, i diu que la implantació de l'oficina judicial dependrà del convenciment de tots per a una millora. Però, açò quina broma és? Açò quina broma és? Dependrà si n'hi ha voluntat política i si n'hi ha recursos suficients per a destinar-los a millorar l'administració de justícia.

I el que estem veient és que vosté no tenen eixa voluntat política i no tenen els recursos, perquè els recursos del poble valencià vostés se'ls han gastat en altres coses i no és una prioritat. I tot el que mos ha dit ací és que són paraules que se les emporta el vent. Perquè per la seua mala gestió, pels seus mals governs, les víctimes són els ciutadans que han de pagar una administració de justícia molt lenta i en estos moments cara pel tasazo de Gallardón. Que el que vostés han fet és precaritzar encara més l'accés gratuït a un servei públic fonamental, com és l'administració de justícia. Això és el que vostés representen. I tot el que mos ha dit ací…

Ara, en una cosa tan concreta com és que el senyor secretari autonòmic va dir que tenien els informes, és que està ací, que tenien els informes. Ara mos contesten que són en fase d'esborrany. No tenen credibilitat. Jo l'he emplaçat a vosté: va a donar-mos els informes per a posar en marxa el que el senyor Gastaldi va anunciar ací, la creació d'un servici comú processal d'assumptes generals, servici comú processal d'arxiu territorial, servici comú processal d'execució civil? Que nosaltres tenim la por i la prevenció que tot això siga una concentració per a evitar la presència que tenim en estos moments en els departaments judicials i, per exemple, el que són els jutjats d'instrucció d'àmbit comarcal. És a dir, ens preocupa i volem saber eixos informes.

Perquè vostés ens han portat a una situació de tanta insolvència que el deute públic valencià és de 29. 000 milions d'euros, i pujant, i hem de fer front a les polítiques de l'austericidi que no n'hi ha diners per al que realment interessa. I en este cas per a implantar una administració de justícia àgil, moderna, a l'altura del segle XXI i no dels pedaços que vostés mos estan atorgant. Perquè ahí estan els pressupostos i la liquidació dels pressupostos. I no és una prioritat per a vostés atendre el que és un servei públic bàsic. I eixa és la realitat.

I en una cosa com demanar-los uns simples informes, que el senyor Gastaldi va dir que tenien. I vosté ací no s'ha compromés a dir: hui mateix tindran vostés els informes. Volem saber en què estan vostés treballant per a la implantació d'una cosa que havia d'estar ja des de fa molt de temps i que no s'ha posat en marxa. I els pedaços que vostés mos anuncien ací no van en la direcció de buscar una administració de justícia de qualitat, ràpida, àgil, que atenga una de les necessitats bàsiques. I no ho diem nosaltres. Vosté pot agarrar la senyora Pilar de la Oliva, pot agarrar els jutges degans, pot agarrar els col·legis d'advocats i els posen a la seua administració «suspens».

I nosaltres, que parlem amb els sectors de la justícia i veiem en quina situació de precarietat treballen, el que estem demanant-los a vostés són respostes i concrecions. I el que ens trobem és un govern opac, que no dóna informes, que no fa els seus deures. I que una de les premisses bàsiques de la democràcia, que és l'assistència jurídica gratuïta, cada vegada els ciutadans ho tenen menys fàcil per accedir, no hi ha oficina judicial i cada vegada vostés no tenen el que és elements fonamentals del benestar dels valencians. Per què? Perquè han portat a la Generalitat valenciana al descrèdit i a la insolvència. I això sí, tot en castellà, eixes són les seues senyes d'identitat.

Senyor Serafín Castellano, van a donar-nos vostés els informes, sí o no?

El senyor president:

Moltes gràcies, senyor Morera.

Pel Grup Parlamentari d'Esquerra Unida, té la paraula el senyor Blanco.

El senyor Blanco Giner:

Breument dos coses, perquè no han quedat el suficientment clares o m'agradaria un aclariment més contundent.

Sobre el tema dels partits judicials, el seu antecessor va jugar a aprendiz de brujo, que es diu en castellà, és a dir, va fer una proposta d'unificació de partits judicials que després el consell general li va agafar la paraula i va fer-la encara més greu, més extrema. I va haver de rectificar i va haver de dir que defensaria els partits judicials. Ara ja no està.

Jo li anava a demanar a vosté que també fera una proclama contundent que defensarà tots i cadascun dels partits judicials del País Valencià. El que passa és que també a la millor vosté tampoc està d'ací poc, igual esta és última compareixença parlamentària.

El cas és que m'agradaria que de totes maneres, per si de cas la cosa torna a plantejar-se, perquè està pendent, hi haguera eixe compromís. Que totes i cadascuna de les seus judicials del País Valencià siguen defensades pel Consell com a posició contundent, inequívoca i ferma.

I, després, sobre el tema del valencià. Vosté s'ha llevat de damunt la papereta dient que estima la seua terra, la seua llengua, el seu idioma, i jo també i supose que tots. És més, fem per emprar-lo, perquè se normalitze el seu ús, etcètera, etcètera. Però vosté no ha dit res sobre el que jo li deia, que l'aplicació Cicerone no disposa de models en valencià. Vosté sap això? Sap que l'aplicació Cicerone no disposa de models en valencià? I si ho sap, ¿li sembla bé que l'aplicació Cicerone no dispose de models en valencià?

Vull saber la seua opinió, perquè és que és la seua responsabilitat. Vosté ha parlat ací de l'aplicació Cicerone, que és la dissetena actualització, que va actualitzar-se a finals de 2013 ¿Estaran disponibles els models en valencià? En general li sembla bé l'ús del valencià en l'administració de justícia, li sembla correcte, li sembla que està a l'abast de qualsevol persona que trie utilitzar el valencià com a llengua pròpia i oficial en l'administració de justícia?

De veres, jo crec que mereix fins i tot una nova compareixença, però ja que vosté està ací i que fa eixa professió de fe amb les senyes d'identitat, hauria de ser conseqüent. Perquè si vosté és conseller de Justícia i resulta que la justícia. El valencià és un idioma, anava a dir de segona, però segurament és de quarta, i ho sabem tots i totes. I casos hi ha de denúncia i ho diuen els sindicats i ho diuen els jutges. I vosté és el conseller i li dóna igual i passa per damunt simplement amb una al·lusió genèrica a la no-discriminació.

Concretament, Cicerone. Sap que no té models en valencià? Li sembla bé que no tinga models en valencià? Va fer alguna cosa perquè hi hagen models en valencià en general en l'administració de justícia? Va a fer algun tipus d'estudi del grau d'implantació del valencià com a llengua pròpia i cooficial?

Gràcies.

La senyora López Ramón:

Mire, no ha dicho usted nada, se lo tengo que volver a decir, si es que no ha dicho usted nada. Se ha hablado aquí de rapidez y de eficacia. Pero es que ustedes no son ni rápidos, ni eficaces. La justicia si es algo menos lenta es por la profesionalidad de los operadores jurídicos, pero no por los medios que ustedes les facilitan.

Dice usted que se van a gravar las vistas. ¿Sabe usted lo que ocurre? Que donde están ustedes ya implantando y formando con el tema de l'Arconte, cuando los secretarios judiciales se van a su equipo y meten sus claves, esas que ustedes les facilitan, resulta que no funcionan. ¿Qué es lo que está pasando?

El senyor president:

Gràcies, senyora López.

Senyor conseller, per a respondre a tots els grups.

El senyor conseller de Governació i Justícia:

Moltes gràcies, senyor president.

Senyor Morera, vosté que era el qui plantejava l'objecte d'esta compareixença per a parlar dels servicis comuns i per a parlar de la implantació del nou model d'oficina judicial, la veritat és que poc s'ha preparat o és que ha volgut vosté passar de la compareixença per a dir tres generalitats ací i acabar parlant del tema del valencià i del tema que si vam a donar uns informes o no. Eixa és tota la importància que vosté li dóna a la nova oficina judicial i tota la importància que li dóna a la compareixença, si li vam donar uns treballs que hi ha informes d'esborranys que s'han de fer precisament i que se (inintel·ligible) . i que se donaran les explicacions transparents i quan toquen, com no pot ser d'altra manera. Però, realment, com no tenia res més a dir, cosa que me quede jo molt gratificat esta comissió (inintel·ligible) . I després parla acabant amb el tema del valencià.

Ací, senyor Blanco, no cal fer professions de fe sobre la defensa de les senyes d'identitat o del valencià o no. El que cal fer és defendre-les des de la convicció, des de la convicció. I, senyor Morera, defendre això, el valencià i allò d'esta terra, no el d'altres llocs…

El senyor president:

Senyor Morera, per favor.

El senyor conseller de Governació i Justícia:

…que és el que fan vostés, que és el que fan vostés.

Jo li he explicat ací les fases d'implantació i els treballs realitzats, el tema de servicis comuns, el tema de les unitats de recolzament. I li ho he deixat molt clar i ahí està com a testimoni el tema. Però vosté o no estava molt interessat en parlar del tema o ho ha volgut passar per damunt.

Senyor Blanco, vosté, «comprometra's», li ho he dit jo abans sense que vosté m'ho demanara. Li he dit que el Consell de La Generalitat no va a suprimir ningun partit judicials dels 36 partits judicials que n'hi ha en la Comunitat Valenciana. Ja li he dit abans, com sabia que no tenen res a dir i parlen per parlar, que li ho podia dir més alt, però no li podia dir més clar, i li ho torne a reiterar d'eixa manera.

I tant al senyor Blanco com a la senyora López sent desil·lusionar-los, perquè jo no vaig a seguir el joc absolutament a ningú de vostés, ni a vostés, ni a ningú. El meu és treballar i exercir les meues responsabilitats. Els circs és per a altres que són especialistes en eixes qüestions.

Miren vostés, quant al tema del Cicerone, el Cicerone és una aplicació a nivell nacional, el Cicerone és una aplicació que fa el ministeri per a tots i cadascun dels òrgans judicials d'Espanya. I, per tant, el Cicerone no té models en valencià. Però en tots els jutjats qualsevol pot utilitzar el valencià i té la garantia d'utilitzar qualsevol dels dos idiomes, com no pot ser d'altra manera, com és el castellà i el valencià. I en això està el compromís i en això, evidentment, s'ha de treballar. Perquè vostés podran dir tot el que vulguen, però defensa a esta terra, a les seues senyes, com fa este govern, absolutament ningú.

Deia vosté, senyora López, de la reducció de la litigiositat. La reducció de la litigiositat no se fa amb paraules, se fa amb fets, se fa a través de la mediació, se fa a través dels arbitratges, se fa a través de les modificacions que mosatros estem fent. I deia, «és que vosté només que ve amb que fum». La que ve amb fum i no vol escoltar és vosté. Perquè jo li he dit que s'han fet més de catorze milions de notificacions per via telemàtica, 14 milions. Igual que vosté vol anar per ahí dient si hi ha un, dos o tres ordinadors devia de saber la importància de les coses. L'únic que passa és que com no poden parlar del tema estructural, perquè ni tenen projecte, ni saben com han de fer eixe projecte, se dediquen a vore si un taulellet o un d'açò… Que també és molt important i jo vaig a vore'ls.

Però evidentment s'han fet més de catorze milions i s'està parlant amb els procuradors i amb els graduats socials perquè puguen fer-ho també per via telemàtica. I això és la vertadera revolució de l'administració de justícia. I això és la vertadera minoració de costos i la redistribució de càrregues de treball en base als modes que marca el Consell General del Poder Judicial i la implantació de servicis comuns. I això és treballar per la justícia. La resta monsergues que no valen absolutament per a res.

I vosté diu, «va vosté a contradir al ministre de Justícia». Jo vaig a defensar els interessos de la meua comunitat. I li he dit que dels 36 partits que hi ha no se va a suprimir ningun i se farà, a més li ho assegure, li ho assegure, en col·laboració i amb total coordinació amb el ministeri de Justícia.

I vosté deia que no me preocupara per vosté, per estalviar-li. És que com moltes vegades no escolten, jo li ho he de repetir moltes vegades. La que no s'ha de preocupar és vosté per mi, perquè tot açò que (inintel·ligible) . moltes vegades i jo sempre he estat ací. No se preocupe vosté d'eixa qüestió.

Per tant, jo volguera que tinguérem un debat seriós, un debat del que hem vingut a parlar i del que s'ha demanat ací, del que s'ha demanat ací i que hi haguera una preparació dels temes a l'hora de poder parlar eixes qüestions. Però, pel que es veu, una vegada més no hem tingut sort.

Moltes gràcies.

El senyor president:

Moltes gràcies, senyor conseller.

Agraïm la seua presència en esta comissió.

I, senyories, anem a fer un descans. Se suspén la sessió per cinc minuts.

(Se suspén la reunió durant uns minuts)

Proposició no de llei sobre l'aprovació d'una resolució de Les Corts, en compliment de la Resolució 70/VIII, que prohibisca explícitament el finançament públic d'entitats immerses en un procés judicial relacionat amb la presumpta participació en el robatori organitzat de nounats i que se'ls retiren les subvencions concedides, presentada pel Grup Parlamentari Esquerra Unida (RE número 52. 798, RE número 157)

El senyor president:

(Inoïble) … de la Proposició no de llei sobre l'aprovació d'una resolució de Les Corts, en compliment de la Resolució 70/VIII, que prohibisca especialment el finançament públic d'entitats immerses en un procés judicial relacionat amb la presumpta participació en el robatori organitzat de nounats i que se'ls retiren les subvencions concedides, PNL que presenta el Grup Parlamentari Esquerra Unida.

Per a la seua defensa té la paraula la senyora Esther López.

La senyora López Barceló:

Asimismo, Les Corts manifestaban el compromiso con las víctimas principales y sus descendientes, a los cuales se les negó la posibilidad de criarse y educarse en su entorno familiar biológico.

El senyor president:

Moltes gràcies, senyora diputada.

Pel Grup de Compromís, té la paraula el senyor Enric Morera.

El senyor Morera Català:

Simplement, per a sumar-nos a la proposta que planteja la diputada Esther López i el Grup d'Esquerra Unida i que van en línia en allò que per unanimitat ací acordàrem en la resolució de les Corts Valencianes.

I, en funció del temps, doncs concretar que el nostre grup donarà suport a esta iniciativa parlamentària.

El senyor president:

Moltes gràcies, senyor Morera.

Pel Grup Parlamentari Socialista, té la paraula la senyora Salazar.

La senyora Salazar Agulló:

La Casa Cuna, además, pesa sobre ella un auto judicial en el cual hay veintiuna madres biológicas que han realizado denuncias y se les está instando por parte de todos los medios, por parte de todas las asociaciones de víctimas, y yo creo que hay mucha parte de la sociedad que es partidaria de que la Casa Cuna abra sus puertas, abra sus archivos y dé esta información.

El senyor president:

Moltes gràcies, senyora Salazar.

Pel Grup Palamentari Popular, té la paraula la senyora Verónica Marcos.

La senyora Marcos Puig:

El senyor president:

Moltes gràcies, senyora diputada.

Per al torn de rèplica, per tres minuts té la paraula la senyora Esther López.

La senyora López Barceló:

Aquí no estamos dudando de que se cumpla con los requisitos para que se le dé la subvención a través de esa orden, por supuesto, eso faltaba. Faltaba que es que no cumpliera con los requisitos para que se le diera esa subvención. Pero es que de lo que estamos hablando no es de que criminalicemos a quienes en su momento pudieron perpetrar algún tipo de delito. Estamos hablando de que los actuales gestores son quienes no cumplen ahora con las demandas de las víctimas de las asociaciones de bebés robados, son los actuales gestores, no los anteriores o las personas que ya hayan fallecido, que no trabajen ahí, etcétera, etcétera. Son los actuales gestores los que no están cumpliendo. Y, por supuesto, huelga decir que hay una de las personas que está bajo el proceso judicial, que es por todos conocida, como es sor Aurora, por supuesto que sigue en la Casa Cuna de Valencia, y por supuesto que sigue trabajando ahí. Por tanto, hablemos con rigor de ese hecho, y el hecho es que si nosotros hemos establecido que vamos a colaborar con las víctimas, no podemos hablar de que a entidades que estén bajo proceso judicial en este tipo de casos les estemos dando subvenciones, aunque sea para otros fines. Porque, por supuesto, eso no es colaborar con las víctimas.

Las víctimas, lo que están haciendo constantemente es manifestarse delante de la Casa Cuna, y ahí no está la administración ni el Consell con ellas acompañándolas, sino que está con quienes están dentro, con quienes cierran sus puertas a esas víctimas. El Consell está con ellos dentro, porque material y económicamente les está dotando de recursos, mientras sabe que no están cumpliendo con lo que les está imponiendo un juez, ni con lo que deberían de cumplir, que es con una moralidad, la moralidad de que esa entidad, sin que se lo haya tenido que pedir el juez, tendría que haber posibilitado la documentación a aquellas víctimas que están buscando su filiación, su identidad, y que están buscando saber qué pasó con sus familias, y qué pasó con ellas cuando las dieron en adopción. Una de esas personas -como le decía antes- es Ana Isabel Azagra, y Ana Isabel Azagra puede hablar de una persona que ya le he referido anteriormente, que ha sido condecorada además por el Ayuntamiento de Valencia -por cierto, solo con el voto a favor del Partido Popular- y que se encontró esta mujer con la falta de ayuda de la Casa Cuna de Valencia en el momento en el que se enteró que había sido adoptada, y en el momento en que fue a pedir su documentación. Lo denunció además en su día por internet. «Sor Aurora Gallego -decía ella- religiosa y directora de la Casa Cuna, dice que los adoptados no busquemos orígenes biológicos. Mi derecho a conocer mis orígenes es vital. Casa Cuna Santa Isabel me niega este derecho. »

Hoy ha conocido a su familia -como les decía- gracias a su labor y a toda esa búsqueda que ha tenido que realizar de forma totalmente en solitario en relación a la administración, pero acompañada de todas esas otras víctimas y familias que, por supuesto, son las que están dotando de verdaderos recursos a las personas que buscan, y no la administración. La Casa Cuna Santa Isabel -como decía- lleva muchísimas décadas no dando la colaboración y manifestando con sus víctimas y con la justicia una irresponsabilidad y una indiferencia absolutamente reprobable, y si en el Consell están y si en esta cámara estamos colaborando con las víctimas tenemos que hacerlo firmemente, y lo tenemos que hacer de la única forma que yo creo que se puede hacer este tipo de cosas, que es sancionando y penalizando a aquellas entidades que no estén colaborando con la justicia, y no solo con la justicia. Es que estas entidades -como decía, y con esto acabo, señor presidente- deberían de hacerlo por una cuestión de moralidad y de respeto. Antes de que se lo pida un juez deberían de haber dado la documentación que pertenece a esos hijos e hijas adoptivos, que fueron adoptados en la Casa Cuna Santa Isabel, y que sin embargo han tenido que pasar por un calvario, como Ana Isabel Azagra, hasta que años y años después han podido descubrir quiénes eran sus padres, y no gracias sino en contra absolutamente siempre de la colaboración de los actuales gestores de la Casa Cuna Santa Isabel.

El senyor president:

Gràcies, senyora diputada.

Alguna petició més de paraula? Bé, doncs, senyora diputada, té la paraula.

La senyora Marcos Puig:

El senyor president:

Moltes gràcies, senyora diputada.

Senyories, finalitzat el debat de la proposició no de llei, anem a passar a votació. Vots a favor de la PNL? 2 vots a favor. Vots en contra? 8 vots en contra. Abstencions? 6 abstencions. Queda rebutjada la proposició no de llei.

Proposició no de llei sobre el reforçament amb mitjans personals i materials de l'administració de justícia per a lluitar eficaçment contra la corrupció política, presentada pel Grup Parlamentari Compromís (RE número 52. 145, BOC número 157)

El senyor president:

Passem al següent punt de l'ordre del dia, el 8: presa en consideració de la Proposició no de llei sobre el reforçament amb mitjans personals i materials de l'administració de justícia per a lluitar eficaçment contra la corrupció política, presentada pel Grup Parlamentari Compromís.

Per a la seua defensa, té la paraula el senyor Morera.

El senyor Morera Català:

Moltes gràcies, senyor president.

La corrupció política, es a dir, els delictes que tenen el seu origen en una persona que ostenta un càrrec públic de representació popular és, segons l'última enquesta del CIS, la principal preocupació de la ciutadania. Això, tenint en compte la gravíssima situació econòmica que patim, amb uns nivells de desocupació, d'atur, al País Valencià, quasi arribant al 30% de la població ocupada, indica com este element, el de la corrupció política, preocupa d'una manera molt clara la nostra ciutadania.

Esta PNL, esta proposta del nostre grup parlamentari, concretament de la diputada Mónica Oltra, es va signar el 27 de març. Arriba ara el 17 de juliol a estes Corts, a esta comissió de governació, i en estos mesos passats hem vist com, lluny de reduir-se la preocupació en un tema cabdal de la nostra democràcia, ha anat incrementant-se. Cal que assenyalem casos que ens preocupen i que afecten l'ètica pública, la moralitat, que afecten la fiabilitat i, per tant, el bon funcionament de les institucions a casa nostra? Senyories, el descrèdit de les institucions públiques és tan elevat que, si no posem remei ràpid, contundent, per a encetar una nova etapa de major moralitat, de decència en la vida pública, el sistema acabarà caiguent, si és que no ha caigut ja a trossos.

I en eixe sentit, la nostra proposta va en línia al que esta PNL té com a intenció, com a objectiu que, des d'estes Corts, des d'esta institució que representa la sobirania del poble valencià, des d'esta comissió parlamentària llancem un missatge als poders de l'estat per a reclamar una sèrie de qüestions importantíssims. És una petició d'increment de mitjans materials necessaris per a millorar la modernització i perquè els jutges i els fiscals i advocats puguen realitzar el seu treball amb garanties, aprofitant els mitjans tecnològics que existixen. Vostés saben que una de les primeres actuacions que va fer el govern central, en un tema que ens afecta, que ens afecta com a valencians, i és l'anomenat cas Nóos, que té una derivada molt substantiva a casa nostra i que pot ser acaben imputant col·legues nostres en el Grup Parlamentari Popular, i que ja han imputat importants càrrecs públics de l'administració valenciana per una. , però no ja indici, sinó una imputació claríssima per frau en subvencions públiques, per suborns, per malversació de cabals públics. Una de les primeres coses que va fer el govern del Partit Popular va ser anul·lar la unitat especialitzada que funcionava en les Illes Balears contra la criminalitat organitzada.

I, per tant, nosaltres entenem que eixe no és el camí, sinó que el camí perquè la democràcia estiga salvaguardada és incrementar totalment els equips que actuen contra este tipus específic de delinqüència organitzada i que afecta les institucions públiques.

La nostra petició va en línia del que estan dient persones tan rellevants com, l'anomenada en esta comissió parlamentària, la fiscal en cap en València, Teresa Gisbert, que ha manifestat recentment, el passat 11 de juny, que cal mitjans suficients per a lluitar contra la corrupció. Podíem, si estiguérem en juí, esta seria una primera prova d'un testimoni rellevant.

Una altra persona també rellevant és el portaveu de l'Associació Professional de la Magistratura, el senyor Francisco Silla, que lamenta la manca de mitjans per a lluitar contra la corrupció, i és el jutge, esta persona, que coneix el problema que afecta la instrucció del cas de Terra Mítica, on tenim imputat el senyor Miguel Navarro en tot el procés que va ser d'esta entitat, aleshores pública i ara en una altra situació de privatització.

O per recordar la magistrada que actua sobre el cas, que el citem ací, d'un cas que ens afecta la credibilitat de les nostres institucions, i que el mateix servei d'advocats de la Generalitat valenciana demana a un diputat d'estes Corts, el senyor Rafael Blasco, onze anys de presó, i la magistrada, per exemple, encara no té escanejada la documentació dels anys 2009, 2010 i 2011, com ha referit breument.

Per tant, tot açò a què ens conduïx, senyories? Ens conduïx, o que actuem decididament en tot tipus de mesures per regenerar la democràcia i per actuar decididament contra aquells que hagen actuat d'una forma delictiva, tenint en compte la presumpció d'innocència. O actuem o la ciutadania acabarà per fer implosionar este sistema i esta opacitat.

Ací no dimitix ningú. I la ciutadania, torne a repetir, té com a primer problema per a sanejar, per a eixir d'esta greu crisi econòmica, social i institucional la regeneració democràtica i lluita decidida per part de tots i de les institucions de la corrupció política.

Per això el que demanem ací, en esta proposta de resolució, és que Les Corts, esta comissió, inste el Consell per a demanar que es reforcen els mitjans personals i materials de l'administració de justícia perquè fer una lluita eficaç contra la corrupció política, per atendre la petició de reforç de les unitats d'auxili a la instrucció judicial amb funcionaris, policies i pèrits especialitzats. I sobretot per a garantir mitjans necessaris per avançar als serveis de transcripcions, com són auriculars nous, programa informàtic actualitzat i un pedal per a poder parar els DVD, en este cas, el que estem demanat ací és la instrucció del sumari de Cooperació que afecta el senyor Rafael Blasco.

I, per tant, demanem que Les Corts insten el Consell perquè reclame del govern central que es garantisca, com a mínim, que en cadascuna de les circumscripcions, de les províncies valencianes, hi haja un fiscal delegat especial en matèria de corrupció, de criminalitat organitzada i de delictes econòmics que compte amb equips tècnics especialistes en comptabilitat, fiscalitat, funcionament empresarial, com també funcionaris dels cossos i forces de seguretat experts en este tipus de delictes.

Senyories, saben vostés quants delictes només en l'àmbit de corrupció política hi ha a casa nostra? Només en eixos. Després en delinqüència organitzada molts més. Però només en estos, 141! I l'administració de justícia està totalment col·lapsada.

Per tant, esta petició que fem en estes Corts Valencianes aniria en línia del que el nostre grup demana com a regeneració democràtica a les institucions valencianes i espanyoles.

Moltes gràcies.

El senyor president:

Moltes gràcies, senyor Morera.

Pel Grup Parlamentari d'Esquerra Unida, té la paraula el senyor Blanco.

El senyor Blanco Giner:

Sí, senyories.

Un ràpid i somer repàs per alguns casos.

EMARSA, 40 milions saquejats d'una depuradora amb la participació de dirigents del Partit Popular.

Fabra. Set, Huit, nou anys? Ja no recorde, esperant a ser jutjat per delictes gravíssims de corrupció, en un jutjat, el de Nules, amb falta absoluta de mitjans, pel quals han passat no sé si set o huit jutges també.

Entrem ja en les competències del TSJ, que segurament serà l'òrgan judicial més saturat de casos de corrupció, perquè com que no dimitixen de l'escó parlamentari. Tenim el cas Blasco, on hi ha problemes per a les gravacions, les transcripcions. Qüestions que haurien d'estar solucionades en una administració de justícia del segle XXI. I és inaudit que això estiga passant.

Tenim el cas Nóos, la imputació de dos diputats d'esta cambra, persones molt i molt assenyalades de la vida política.

Tenim el cas Brugal, que a més a més té diverses ramificacions: per una banda està la màfia del fem de les comarques del sud del país; per altra banda, el Pla general d'ordenació urbana, fet a mida pel senyor Enrique Ortiz. El pla Rabassa.

I després tenim el cas Gürtel, que també ha tingut diverses ramificacions: hi ha el judici dels vestits, amb dos condemnats i dos absolts; però tenim la peça separada de Fitur; la peça separada del papa; tenim els delictes electorals. I a més a més comencen a produir-se les citacions com a testimonis i també com a imputats o imputades d'alts càrrecs del Consell i, fins i tot, possiblement de més diputats o diputades. No sabem si seran 9, 11, 12, 13, 14, i tots hauran de passar pel TSJ.

Tenim el cas Bárcenas i la declaració de l'extresorer i l'exgerent del Partit Popular, per exemple, que el senyor Juan Cotino va participar en el finançament il·legal d'una campanya del Partit Popular en 2004. Són acusacions realment greus, en seu judicial, en un procés que està obert i podien derivar també en imputació de nou al TSJ, perquè estem parlant d'un aforat, és més, és el president de la institució.

I, per tant, la saturació de casos de corrupció fa absolutament necessari dotar de mitjans suficients a la justícia.

Jo vaig a expressar el nostre recolzament com a grup a la proposició no de llei que es presenta, tal vegada es podria precisar, ja dic, que el Tribunal Superior de Justícia hauria de ser absolutament reforçat perquè, al ritme que anem, va a tindre saturació de casos que afecten persones aforades per greus delictes de corrupció.

I és que si no se dota de mitjans la justícia, la ciutadania pot arribar un moment que pense que serà més ràpid furtar que jutjar. Per tant, que toca fer tot el que ací es proposa. És més, quan es diu que en cadascuna de les províncies valencianes un fiscal delegat especial contra la corrupció, la criminalitat organitzada i els delictes econòmics, em sembla que això és, vaja, un requisit bàsic. Però tota la resta de mesures i més serien necessàries per a garantir un funcionament àgil de la justícia, que depurara ràpidament les responsabilitats penals pels greus delictes de corrupció que presumptament s'han comés i que fins i tot servira per a desintoxicar la política d'assumptes que estan llastant la imatge que la ciutadania té sobre els seus representants.

Ja que no dimitix ningú, ja que ningú assumix responsabilitats polítiques, que també les hi ha, de manera diferenciada de les penals, almenys que se puga agilitzar la resolució dels processos penals perquè tinguem, com en el cas del senyor Hernández Mateo, una sentència que, finalment, després de no sé quantíssims anys, ha acabat amb la carrera política d'un corrupte.

El que no pot ser és que tardem anys i fins i tot legislatures senceres en les quals estem patint l'ombra d'una ignomínia tan gran com delictes de prevaricació, de falsedat en document públic, de malversació de fons públics, delicte electoral, finançament il·legal. Pensem que això és absolutament prioritari, i per això recolzem la proposta que fa el Grup Compromís.

El senyor president:

Moltes gràcies, senyoria.

Per part del Grup Parlamentari Socialista, té la paraula la senyora Verónica López.

La senyora López Ramón:

Y les decía, la falta de medios, además, desde luego, de no llevar todo el sigilo que requieren este tipo de investigaciones, provoca retrasos. Se ha hablado aquí, retrasos en las transcripciones de las declaraciones gravadas. Dos años para transcribir las declaraciones del caso Terra Mítica. Señorías, eso no puede ocurrir, en nuestra comunidad, desde luego, no lo podemos permitir. No puede ocurrir que se tarde dos años en transcribir declaraciones de un caso en el que se ha gestionado mal el dinero de todos los valencianos y valencianas. Porque, de ser así, lo podemos llamar cualquier cosa, pero no se le puede llamar justicia. No se puede decir, como decía aquí el conseller hace un momento, que nuestra tasa de litigiosidad es la cuarta de nuestro país, cuando además se está permitiendo que estas causas se eternicen en el tiempo, se prolonguen y no se persigan con la contundencia y con los medios que se requieren.

Todos los fiscales jefes de provincia están pidiendo equipos técnicos especializados en contabilidad, en fiscalidad y en funcionamiento empresarial. Funcionarios de los cuerpos y fuerzas de seguridad del estado expertos en ese tipo de delitos que se encarguen de cumplir las instrucciones que les establezcan los jueces.

Los jueces decanos, como les decía, solicitan peritos contables con dedicación exclusiva y la adscripción de grupos de auténtica policía judicial, que ejerza efectivamente como tal, bajo las órdenes directas del juez. Esto es fundamental. La especialización contable en este tipo de delitos es fundamental. Nos encontramos con figuras delictivas cada vez más avanzadas, con medios muchísimo…, muy complejos y que requieren de una dedicación fundamental.

El senyor president:

Moltes gràcies, senyora diputada.

Pel Grup Parlamentari Popular, té la paraula el senyor Alfredo Castelló.

El senyor Castelló Sáez:

¿De verdad se piensan, señor Blanco, que en Izquierda Unida no tienen casos de corrupción? Yo no hago lo que usted, yo no le voy a sacar la alineación esa que usted se imagina y que suelta y que piensa que puede suceder. Mire, todos estos casos, estos catorce casos, son de corrupción de su partido. Entre ellos, hay alguno que está imputado, que está en juicio, que se ha procedido a la apertura de juicio oral y que sigue siendo asesor de la persona que está desempeñando el cargo de vicepresidente de la Junta de Andalucía. ¿Así protege usted la corrupción? (El senyor Blanco Giner parla amb el micròfon desconnectat) ¿Así protege usted la corrupción? ¡Ah! , que aquí hay calidades, hay calidades, señor Blanco. (Veus) Es decir, yo no voy a hacer ese uso…

El senyor president:

Per favor, senyors diputats.

El senyor Castelló Saéz:

Mientras no entendamos esto y veamos que la conselleria cumple, y muy bien, por encima de la media nacional, no veremos claro que hay quienes tienen que mejorar en este aspecto, porque ya les ha dicho antes también el conseller las medidas que está tomando a este respecto.

El senyor president:

Moltes gràcies, senyor Castelló.

Senyor Morera.

El senyor Morera Català:

Moltes gràcies, senyor president.

Anem a vore. Ha fet vosté referència a una cosa que vosté sent alcalde de Sagunt, i el seu grup popular, va donar 50. 000 euros a una entitat que es diu Esperanza sin Fronteras, que és una entitat, una ONG que està sent investigada en el cas de cooperació, senyor Blasco. ¿Sí o no? I no tire ninguna (inintel·ligible) … a l' Ajuntament de Sagunt. És vosté el que va donar esta subvenció a esta entitat. I si vol que parlem de com van intentar justificar, parlem, perquè encara mos riurem.

¿Vostés van hui ací a votar en contra d'una PNL que està demanant més mitjans per a combatre la preocupació número u de la ciutadania valenciana i espanyola? ¿S'ho han pensat bé, s'ho pensat bé el que…? Perquè ací s'ha d'atacar la corrupció vinga d'on vinga, amb la presumpció d'innocència, però amb la que està caiguent i el que estem demanant en esta PNL, ¿vostés van a dir que no? Jo m'ho faria vore, ¿eh? , jo m'ho faria vore.

Perquè si vostés a una petició que va en línia -sí, efectivament- del que estan demanant responsables importantíssims de l'administració de justícia, des de la presidenta de Tribunal Superior de Justícia hasta el presidente de la asociación de la magistratura, profesional de la magistratura, escolte, facen-s'ho vore, ¿eh? , i en el nivell de col·lapse que estan els òrgans judicials per a instruir tota la corruptela, vinga d'on vinga.

El que passa és que, en este cas, vostés s'emporten la gran palma. ¿Què anem a fer? Doncs la vida és aixina. I incrementant-se, que ja no saben on aguantar tanta…, tanta situació que afecta, en este cas, a vostés. I vostés haurien de ser els primers interessats que açò s'acabara i que es vera que hi ha una actuació d'higiene pública per a actuar contra la corrupció. Però el que vostés vénen ací és a tapar. I qui tapa, alguna cosa té d'ocultar. Perquè això mos podria donar peu, si parlàrem en termes judicials, a complicitats o encobriments, cosa que jo no crec que vostés vullguen fer.

Però, escolte, és que ens diuen els responsables dels que estan instruint el cas de «los negratas», de cooperació, que afecta el senyor Blasco, que no tenen ni auriculars, ni programa informàtic actualitzat, ni pedal per a poder parar el DVD. Ens ho diuen, ho diuen públicament. I el que estem dient ací en la proposta de resolució és que Les Corts insten el Consell, al qual vostés donen suports, el govern valencià perquè reforce els mitjans personal i materials de l'administració de justícia, perquè puguen garantir una lluita eficaç contra la corrupció política. ¿Van a dir vostés que no a açò?

I diguem: garantir els mitjans necessaris i avançats per al servei de transcripcions, com són auriculars nous, i un programa informàtic actualitzat i un pedal per a poder parar el DVD. ¡Senyories! , és que els mitjans que tenen per a poder combatre la corrupció són del segle passat. I després demanem unes altres coses al govern central, que és competent en matèria d'administració de justícia.

Pensen-s'ho vostés el que van a fer, ¿eh? , però crec que seria un passet en la bona direcció que hui, per unanimitat, aprovàrem açò, que no prequalifica res de cap grup parlamentari.

I, senyories, si vostés voten en contra d'açò, bé, vostés assumisquen les seues responsabilitats en esta matèria.

El senyor president:

Moltes gràcies, senyor Morera.

Per a finalitzar el debat, té la paraula el senyor Castelló.

El senyor Castelló Sáez:

Señor Morera, su grupo en el Ayuntamiento de Sagunto tiene hace más de un año toda la documentación, de esos expedientes… (El senyor Morera parla amb el micròfon desconnectat)

El senyor president:

Senyor Morera, per favor.

El senyor Castelló Sáez:

…toda la documentación, en la que los técnicos municipales son quienes justifican esas subvenciones, a los que les hemos pedido la devolución. No diga mentiras. ¿Se da cuenta usted cómo lo que hacen es sembrar la alarma? (Veus) Es que así ustedes. Como cuando habla… Dice usted: «Es que podríamos hablar de complicidad y encubrimiento, cosa que yo no digo. » ¿Pero se da cuenta cómo al final lo que hacen es emponzoñar y querer echar basura? (Veus)

El senyor president:

Moltes gràcies, senyor Castelló.

Senyories, finalitzat el debat, anem a procedir a la votació de la PNL. ¿Vots a favor? 7 vots a favor. ¿Vots en contra? 8 vots en contra. Queda rebutjada.

El punt que resta de l'ordre del dia és el 10 i, si està presidència no està mal informada, ha segut retirat. Retirat este punt, senyories, i no havent-hi més punts a tractar, s'alça la sessió.

(S'alça la reunió a les 14 hores i 34 minuts)

