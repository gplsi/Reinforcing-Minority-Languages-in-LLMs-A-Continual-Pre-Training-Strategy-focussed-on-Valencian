Comissió d'Obres Públiques, Urbanisme i Transports. Reunió celebrada el dia 7 de febrer de 2006. Comença la reunió a les 10 hores i 40 minuts. Presidix l'Il·lustre Diputat Senyor Rafael Ferraro Sebastiá. Reunió número 12/I.

El senyor president:

Bon dia, senyores i senyors diputats.

Comencem la Comissió d'Obres Públiques i Transports. En primer lloc, la senyora secretària passarà llista per tal de vore si hi ha quòrum.

(La senyora secretària passa llista dels membres de la comissió)

El senyor president:

Moltes gràcies, senyora secretària en funcions.

Primer punt de l'ordre del dia: lectura i aprovació, si procedix, de l'acta de la reunió anterior. Les seus senyories, com sempre, tenen l'acta en les seus carpetes. Si han de fer alguna observació, és el moment; si no, l'aprovem per unanimitat.

Presa en consideració de la Proposició no de llei sobre el rebuig a l'opció sud del vial Cabanes-Orpesa i l'elecció de l'opció nord (RE número 17. 907, BOCV número 81).

El senyor president:

Segon punt de l'ordre del dia, que serà en este cas, tal i com està previst en l'ordre del dia, el número dotze: presa en consideració de la proposició no de llei sobre el rebuig a l'opció sud del vial Cabanes-Orpesa i elecció de l'opció nord, presentada pel Grup Esquerra Unida-Els Verds-Esquerra Valenciana: Entesa.

Per a la seua defensa té la paraula el senyor Cardona.

El senyor Cardona i Pla:

Gràcies, senyor president.

En este tema substituïsc al senyor Joan Antoni Oltra.

Jo crec que a cap membre de la comissió se li escapa que este tema de la carretera Cabanes-Orpesa és un tema polèmic, ha sigut un tema molt present en estes Corts des del seu inici. I nosaltres considerem que seria hora d'anar arribant a una solució. Per això, opinem que les Corts haurien de dir molt en això.

Jo recorde que va ser una de les primeres iniciatives parlamentàries que vaig tindre en aquestes Corts. L'any 1999 va ser la presentació de diverses iniciatives parlamentàries sobre la carretera Cabanes-Orpesa. Des d'aquell moment fins ara ha hagut de tot en eixa carretera. Han hagut paralitzacions cautelars judicials; ha hagut paralització de les màquines per part d'un moviment cívic que considerava que la construcció d'eixa carretera era greument lesiva per als valors naturals; ha hagut aturades d'obres; ha hagut tornada a prendre obres; han hagut una multitud de compareixences ací, en estes Corts. I la qüestió és que en este moment ni la carretera que pretenia fer el govern del Partit Popular s'ha fet, ni s'han optat per alternatives que serien positives i correctes per acabar la carretera encetada.

Jo vull fer hui un xicotet resum dels problemes que comportaria el realitzar la carretera per l'opció sud que es pretenia. Primer vull recordar que quan es va fer el projecte de la carretera es van presentar tres opcions: l'opció sud, l'opció centre i l'opció nord. Es va optar per una d'elles, l'opció sud, sense haver fet una anàlisis pormenoritzada de les diverses afectacions que suposaria cadascuna de les alternatives. Simplement es va optar per l'opció sud d'una manera relativament arbitrària, com es va demostrar després amb tota una quantitat d'informes tècnics i d'anàlisis de la documentació que havia aportat la conselleria.

Quan es va optar per eixa opció sud van nàixer de seguida determinats problemes. Esta opció tocava el Desert de les Palmes, estava en tot moment en el límit fronterer entre la part protegida del paratge natural del Desert de les Palmes i la part no protegida. Nosaltres hem de recordar que el Desert de les Palmes no té una zona d'amortiment d'impactes, conforme sí que tenen tots els paratges naturals de la nostre terra. I no té eixa zona d'amortiment d'impactes, perquè va desaparéixer en la tramitació del propi espai natural. Al principi hi havia una zona de cinc-cents metres al voltant, que va desaparéixer amb la redacció final. Malgrat eixa desaparició, nosaltres vam demostrar aquí, en estes Corts, vam demostrar que hi havia una part del vial que invadia el propi espai del paratge natural. No era ja una suposició sinó que vam portar ací els plànols, vam portar els límits de l'espai natural, vam portar fotografies i vam portar la ubicació del viaducte concret que entrava dins el paratge natural.

Per tant, l'afectació al Desert de les Palmes a un espai natural, a nosaltres ens sonava una afectació evident, perquè l'invadia, perquè era totalment veí a eixa zona protegida i perquè el tema de la contaminació acústica, la contaminació d'aigües, etcètera, acabava afectant al propi desert i perquè hi havia una part que entrava dins la pròpia zona del desert.

Hi ha més. En la zona esta, que no entra dins el paratge natural, però que sí que està adherida al paratge natural i que la carretera passava per damunt, hi ha tot un sistema de cavitats subterrànies, hi ha tot un sistema càrstic, la cova més important és diu l'Ullal de Miravet, on hi ha turgència d'aigua que procedix de tot el sistema del Pla de l'Arc. I en eixe sistema de cavitats subterrànies, eixe sistema estaria ja protegit genèricament per les lleis d'espais de proteccions naturals de la Comunitat Valenciana. És a dir, eixes lleis ja suposen una protecció genèrica a totes les coves. No es va tindre en compte, dient-se que la carretera no afectaria al sistema càrstic i al sistema de coves. Hi ha informes fets per ecotoxicòlegs, hi ha informes fets per experts en hidrogeologia, que diuen que és impossible de decidir i de definir que una carretera construïda en eixe lloc no tinguera cap afectació a les coves, al sistema càrstic.

És més. En eixe sistema càrstic hi ha una fauna cavernícola reconeguda d'una manera oficial, una fauna cavernícola formada per animals únics en el món. En el moment inicial de la declaració d'impacte ambiental es coneixia, almenys, la Typhlatya Miravetensis, que no es comenta després en els diversos documents, quan es parla de la possible afectació ambiental d'aquesta carretera. Són espècies úniques en el món. A partir d'ahí es van descobrir almenys cinc espècies més, que no tenen un estudi tan a fons com la Typhlatya, però sí espècies que semblen certament endèmiques del nostre territori, que no hi ha en un altre espai i que podrien clarament desapareixer en l'afectació de la carretera.

A part d'esta afectació als valors naturals i, basant-se en esta afectació als valors naturals, va haver una grandíssima mobilització cívica i social. Nosaltres hem de recordar que la inicial reivindicació dels ajuntaments, de la societat civil, de les societats cíviques, era l'opció nord. Eixa va ser signada i va ser defensada per totes les institucions de rellevància, no ja de defensa ecologista sinó també pels propis ajuntaments. Que va haver una posterior correcció de postura per part d'alguna d'eixes institucions? Va ser una correcció de postura que no tenia una base científica sinó una base de no causar problemes al partit que governava, de deixar-li fer, perquè tota la gent que seguia defensant el tema que he comentat abans, la no afectació al Desert de les Palmes, la no afectació al sistema de cavitats subterrànies, la no afectació a la fauna cavernícola, va seguir formant una permanent oposició a la construcció d'eixa carretera.

Recordem que van haver tres episodis concrets d'aturada de les màquines per part de la gent que veia que les màquines anaven a invadir el desert. Va haver vaga de fam, una vaga de fam que es va allargar durant més de vint dies, en Nadal de 2003 al 2004. Tot açò ha provocat diversos judicis a ciutadans perfectament honrats i que l'únic que pretenien amb la seua actuació d'aturar les màquines era salvaguardar un bé superior i de tots els valencians. Judicis que han tingut diversos avatars. Sempre els judicis que s'han acabant celebrant sempre han acabat amb la consideració de no culpabilitats de les persones afectades. Últimament hi havia judicis massius a dotze persones en un sols judici, catorze persones en un sols judici, que al final raonablement, simplement han acabat en no res i s'han acabat per no produir els judicis inclús per falta de proves de què s'haguera causat qualsevol tipus, s'haguera fet qualsevol transgressió del codi penal que hi haguera qualsevol delicte. L'únic que pretenien estes persones era que se'ls escoltara i que no s'invadira un paratge natural i no s'afectara els valors naturals que estan protegix per les lleis valencianes, estan clarament protegits.

Esta carretera va tindre diverses paralitzacions judicials. Però jo vull recordar una concretament. El 30 de juny de 2002 es va declarar la suspensió de les obres, que no continuaren les obres. Era d'una manera definitiva. I el 19 d'octubre de 2002 va haver un sobreseïment de les causes que se seguien contra diverses càrrecs de la conselleria en aquell moment d'Obres Públiques. En eixe sobreseïment de càrrecs es deia el següent, en principi se sobreseia perquè estes persones no havien comés el delicte encara. Però deia el següent: l'execució del traçat projectat pels trams actualment objecte de la mesura cautelar, i que incidixen tant en la cova referida, ­es referix a la cova de l'Ullal de Miravet­ conllevará el elemento típico del grave riesgo perjudicial para el medio ambiente y originaría la susceptibilidad de exigir el consiguiente reproche penal a quienes aparezcan entonces como responsables.

El que es venia a dir és el següent: sobreseiem la causa, perquè estes persones encara no han fet el delicte. Però en el cas que es fera la carretera pel lloc que estava determinat en els plànols inicials, sí que hi hauria un clar delicte i que seria objecte de reprotxe penal i de fer les mesures judicials que en aquell s'establiren a les persones que feren eixe delicte.

Nosaltres vam considerar eixe delicte del 19 d'octubre de 2002 com que de fet la justícia donava la raó a les persones que deien que l'opció sud no era l'adequada. I que si es fera l'opció sud es cauria en un delicte. La conselleria, utilitzant de manera ­nosaltres considerem­ irregular eixe auto, un any i mig després va optar per tornar a encetar la carretera pel mateix traçat.

Diuen que havien corregit l'entrada en el desert que tenia el viaducte que nosaltres hem comentat. No és cert, no hem vist cap projecte que realment fera que eixe viaducte no entrara en el desert. Nosaltres en este moment tenim documents que fan referència al Pla general d'ordenació urbana, que es pensa aprovar a Cabanes, i observem com la carretera continua entrant dins el paratge del Desert de les Palmes, és a dir, quatre anys després d'eixe auto, vàrios anys després que el conseller, en aquell moment García Antón, ens diguera que s'havia evitat ja l'entrada dins el paratge, trobem que els plànols de la carretera de l'opció sud segueixen entrant dins el paratge natural.

Què plantegem amb esta proposta de resolució, a part d'eixa qüestió de què l'opció sud és greument lesiva per als valors naturals que són propietat de tots els valencians? El que plantegem és que hi ha alternatives millors i alternatives més correctes. Nosaltres diem que hi ha l'opció nord, ja plantejada en l'inici a l'hora d'analitzar diverses obres per a poder fer esta carretera, eixa opció nord és absolutament millor que l'opció sud; no suposa cap tipus d'afectació a este sistema càrstic, no afecta a la fauna que abans hem comentat i, realment, ajunta, unix el Pla de l'Arc amb la zona de la costa sense eixe tipus d'afectació. Per tant, nosaltres demanem amb esta proposta de resolució que s'opte per l'opció nord.

Volem comentar dos cosetes més. En este moment la carretera està aturada en el quilòmetre set. Del quilòmetre set al quilòmetre tretze s'han donat les diverses aturades cautelars i les diverses aturades definitives de jutjats. En este moment, en el quilòmetre set, en el lloc on es produix l'aturada de la carretera, hi ha una rotonda i a més eixe límit coincidix ­què justet! ­ amb el límit del PAI, Mundo Ilusión.

Nosaltres diem que eixa carretera no ha de passar d'ahí. I a més el passar d'ahí provocarà una altra vegada nous processos judicials, noves aturades de màquines, nou continuació del litigi.

En este moment, des del quilòmetre tres fins el quilòmetre set no és aprofitable per a una segona alternativa, però sí que són aprofitables totes les obres del quilòmetre zero fins el quilòmetre tres.

El que nosaltres estem dient és que del quilòmetre tres en avant s'opte per les opcions nord, s'opte per una nova alternativa que no afecte, que no siga veïna al paratge del Desert de les Palmes.

Considerem que esta obra per opció sud ha sigut extremadament cara, i encara seria més si se continuara fent-la pel lloc on es pretén. Les modificacions que caldria fer per a limitar les afectacions naturals són tantes i tan extremes que convertixen esta carretera en insostenible, la de l'opció sud, i nosaltres considerem que s'ha d'anar ja i d'una vegada per totes l'opció nord.

La petició que li fem a la conselleria no és una petició extrema ni dramàtica. Nosaltres l'únic que li diem és que les Corts Valencianes acorden instar el Consell a rebutjar l'opció de sud del vial Cabanes-Orpesa i optar per l'opció nord. Instem la Conselleria d'Infraestructures ha aprofitar les obres ja fetes al costat de la N-340, que pertanyen a les obres de l'opció sud, per a incloure-les com al final és de l'opció nord. I, per tant, seria perfectament aprofitable una gran part d'esta alternativa. Continuar, intentar optar per l'opció sud. Hi ha alguns indicis que la conselleria voldrà tornar a reintentar l'opció sud.

Nosaltres diem que iniciar això seria quasi una malversació de cabals públics. Quasi cada intent de continuar la carretera per un lloc que té tanta oposició i que causa tant de dany, i que ha tingut tots estos litigis judicials, i que ha causat totes estes aturades i tot este problema.

El senyor president:

Vaja concloent, senyor Cardona.

El senyor Cardona i Pla:

. seria, seria clarament ­de seguida acabe­, seria clarament malversar els diners públics que es dedicaren a eixe intent que nosaltres considerem que està abocat al fracàs.

Per tant, l'opció nord és la correcta i pensem que les Corts Valencianes podrien fer un gran favor a tots els valencians dient-li a la conselleria que eixa opció nord és la correcta. I per això espere que tots els grups aproven esta alternativa que nosaltres plantegem com la millor per al medi ambient i la millor per a tots els ciutadans, tant de l'interior com de la costa.

Gràcies.

El senyor president:

Moltes gràcies, senyor Cardona.

Grups que desitgen fixar posició?

Pel Grup Socialista, té la paraula la senyora Sanchordi.

La senyora Sanchordi García:

Moltes gràcies, senyor president.

Senyories, dins del que són les carreteres competència de la Generalitat Valenciana i, dins d'estes, les que afecten a la província de Castelló, el vial Cabanes-Orpesa és en diferència la carretera de la qual més s'ha parlat, i segurament també és, en diferència, la carretera que més s'ha qüestionat.

Jo volguera recordar que en els anys 1995-1996, quan el Partit Popular arriba al govern tant de la Generalitat Valenciana com de l'Estat, immediatament va redactar i va licitar, i amb caràcter urgent, esta carretera com una carretera d'altes prestacions, en un projecte, en una declaració d'impacte ambiental de conformitat. O, dit d'una altra manera, el Partit Popular tenia molta pressa en executar esta carretera.

Ha passat una dècada ja des d'aleshores, i en esta dècada esta ha sigut una carretera qüestionada, paralitzada i sobretot cara. Per què cara? Perquè resulta que dels tretze quilòmetres projectats, s'han executat set i han costat 27 milions d'euros, més de 4. 500 milions de pessetes, que és molt més del que estava pressupostat en un inici.

Una carretera molt qüestionada, no tant el vial, però sí el traçat concret. S'ha demanat per part de diferents grups, de grups de l'oposició, de grups ecologistes, el canvi de traçat. I, no obstant, la conselleria ha continuat amb el traçat que tenia previst l'any ja 1995. Ha sigut una obra molt paralitzada. De fet, en estos moments l'obra està parada. No sabem exactament els motius. Es parla de motius econòmics. Es parla que s'ha paralitzat per motius mediambientals. Però el que tampoc no sabem des de l'oposició és què pensa fer a partir d'ara el govern de la Generalitat.

El que sí que sabem, i tal volta a la millor el representant del Partit Popular ens aclara este extrem. El que sí que sabem i que el que sí que entenem des del Partit Socialista és que esta és una oportunitat, una oportunitat més per acceptar un traçat de consens per part del Consell, un traçat de consens que permeta executar este projecte, però sense agressions al medi ambient. El temps que ha transcorregut des de l'any 1995 sens dubte el que ens ha demostrat és que sempre el diàleg és la millor forma de dur a terme totes les coses, i que encara hui estem a temps, perquè sempre s'està a temps d'arribar a un acord si hi ha voluntat.

El Partit Socialista va a votar, com no pot ser d'una altra manera, a favor de la proposició no de llei que presenta Esquerra Unida. Entenem que és una proposta coherent, conseqüent i sobretot compatible també, per un costat en la protecció al medi ambient, però també compatible en el desenvolupament existent i previst en eixa zona, i compatible també amb la finalitat primera que va ser comunicar determinades poblacions de l'interior en la costa.

En eixe sentit torne a reiterar que estem a temps i que encara tenim una altra oportunitat de consensuar un traçat, i votem a favor de la proposició no de llei d'Esquerra Unida.

Moltes gràcies.

El senyor president:

Moltes gràcies, senyora Sanchordi.

Pel Grup Parlamentari Popular, té la paraula el senyor Mundo.

El senyor Mundo Alberto:

Gràcies, senyor president.

Senyores i senyors diputats.

Bé, és un tema, com tots han dit, els qui m'han precedit en l'ús de la paraula, que fa molt de temps que anem ja parlant del tema del vial Cabanes-Orpesa. És un tema en el qual pense jo que s'han donat moltes explicacions també per part del Consell de quines han sigut les actuacions, de tota esta sèrie de paralitzacions i sèries d'incidències que ha tingut el vial. I sempre s'ha donat l'explicació pense que correcta sobre els motius que van guiar des d'un principi a elegir l'opció sud i no l'opció nord. Si és la que en estos moments s'està plantejant, des de la seua proposició no de llei, Esquerra Unida.

Ha plantejat, perquè jo recorde els primers pressupostos en els quals vaig participar, i sempre ho he fet així, que inclús una de les propostes que sempre ha tingut Esquerra Unida-l'Entesa ha sigut l'eliminació inclús dels fons per a fer les obres. Vol dir que inclús, d'alguna forma, anant en contra inclús de la realització d'un vial que considerem important per allò que són les infraestructures de la província de Castelló. Infraestructures que tots sabem tenim. a cavall de dos vials importants, que és la N-340 i l'autovia de la Plana, que indubtablement per al seu desenrotllament necessita una sèrie de impermeabilitzacions (inintel·ligible) a través dels vials durant el seu discórrer per dins de la província de Castelló. I uns dels punts d'encontre important era este, el vial Cabanes-Orpesa.

Aleshores la Generalitat, com bé dia també el senyor Cardona, que va estudiar les diverses alternatives que pogueren haver per al traçat, quan es va plantejar en un principi fer eixa connexió entre els dos llocs, i l'alternativa, l'alternativa sud que van elegir la van elegir per diversos motius, segons sempre ens ha contat, i per part dels tècnics han hagut uns informes preceptius per a poder arribar a estes conclusions. Per un cantó han hagut dos temes: un tema és l'impacte, l'impacte que pot tindre i el cost de les obres, pensem que quan al terreny en el qual discorre l'opció sud elegida i l'opció nord, el terreny que es pretén en l'opció nord és més abrupte i exigix molts més grans moviments de terra i fan que esta alternativa siga més agressiva en l'impacte visual que pot tindre el que és el vial. I alhora el que és el cost de les obres és molt més elevat que l'opció sud que és la que es va elegir.

S'està dient també, també ha dit vosté, i ho ha reconegut després, que en un principi les poblacions com Cabanes. tenien els veïns que demanaven l'opció nord, però després van optar per corregir-ho. Jo per això li deia, o li vull dir, que l'opció nord no és, tal com feia en la proposició no de llei, reivindicada i recolzada totalment per la població de Cabanes, sinó que d'alguna forma van agafar i es va corregir eixa demanda, i es va optar per les solucions que d'alguna forma, sempre emparats amb els informes tècnics, feia inviables les obres a fer en eixe vial Cabanes-Oropesa.

Ha parlat també, quan el tema dels estudis sobre els quals. l'afecció que tenia a les cavitats subterrànies i la fauna cavernícola que es desenrotlla en este traçat que s'està fent. L'únic estudi, l'estudi que s'ha fet des dels sondejos geològics en camp i que ha completat la investigació en tecnologies modernes per part de la conselleria, tals com la tomografia elèctrica, la comprovació de corrents d'aigua mitjançant la verificació de composició isotòpica de l'aigua, etcètera, han donat que la Conselleria d'Infraestructures i Transports va ser suficient per a considerar que les obres a executar no perjudicaven les reivindicacions que d'alguna forma vosté ha exposat aquí en la seua proposició no de llei, la seua argumentació referint-se a les cavitats subterrànies, com la fauna cavernícola que allí existix.

Per tant, eixe informe ha sigut objecte per part de la conselleria, ha tingut una base científica rigorosa i ha sigut d'alguna forma uns dels motius principals pels quals el Jutjat d'Instrucció número 2 de Castelló haja apreciat que la conselleria ha actuat de forma totalment correcta, diligent en relació a esta obra i ha sobresegut la querella que es va presentar per la construcció de la carretera contra alts càrrecs i funcionaris de la Generalitat.

No obstant tot això, hi ha dos coses, una. com s'ha parlat, estes són unes obres que porten molts anys i, per tant, en algunes fases de l'obra requerix aplicar no tant sols un increment del valor de les obres pel temps transcorregut, sinó alguna modificació del contracte per superar inclús el que és les obres, el percentatge adequat en tota adjudicació.

Per tant, la situació actual de les obres, en estos moments tenim que el dia. el passat dia 16 de desembre de 2005, de l'any passat, el ple de Consell va autoritzar la modificació del contracte, de mode que es van a executar per complet les obres en el tram que no ha sigut objecte de suspensió. Vol dir que és el tram, d'alguna forma, que és el que hem parlat que podia, tal com deia el senyor Cardona, podria, diguem, anar a una o a l'altra solució de les que teníem propostes. I el tram que vol ser suspés en ocasió de la presentació de la querella va ser objecte d'un projecte nou. Projecte que en estos moments s'està acabant de redactar per part de la conselleria. En el nou projecte manté el traçat sud, però incorpora, per un costat, un nou entroncament amb l'autovia de la Plana, que la conselleria està prolongant fins a Vall d'Alba, no previst en el projecte original. I sí adoptaran també processos constructius que ajudaran a reduir encara més els impactes que puguen tindre les obres. Per tant, és un nou projecte. I s'ha optat per fer un nou projecte, en lloc de modificat, per a fonamentalment sometre'l, altre camí, a la informació pública i a un nou procés d'avaluació de l'impacte ambiental. Vol dir que eixe projecte seguirà tot un procés de tramitació en el qual podran tindre participació totes les persones que puguen estar involucrades o vullguen estar, diguem, en este moment, com vostés i com tots els col·lectius que d'alguna forma des del principi han fet activitats de cara a suspendre les obres o a paralitzar les obres, perquè podran tindre, en el seu procés d'impacte ambiental i en l'avaluació del mateix, podran tindre la participació corresponent per a poder al·legar i poder proposar quantes propostes creguen oportunes per a reduir els impactes que pot tindre este nou projecte del que és el vial Cabanes-Orpesa.

El projecte estarà prompte llest. I en este moment, com bé li deia, cal que Esquerra Unida, tota la gent que d'alguna forma estiga. que s'oposen al projecte, inclús com els col·lectius que fins ara han fet les seues manifestacions, puguen fer constar les seues raons contra el projecte on corresponga, en el procés d'informació pública, en lloc de poder continuar amb una sèrie de paralitzacions sobre la modificació i una nova represa de les obres.

Per tant, pensem que és la fórmula més clara i transparent de donar, diguem, este nou impuls perquè este nou projecte puga acabar definitivament amb els problemes que d'alguna forma s'hagen pogut suscitar, amb els aclariments corresponents; que eixe impacte ambiental siga aprovat i eixe nou projecte siga aprovat. I, en definitiva, que puguem tindre el vial Cabanes-Orpesa per l'opció que considerem la més curta, la menys costosa i alhora que no promoga un impacte ambiental tan fort com poguera produir uns altres.

Per tant, nosaltres anem en esta línia que està treballant la conselleria, anem a rebutjar la seua proposta.

Moltes gràcies.

El senyor president:

Moltes gràcies, senyor Mundo.

Sí, senyor Cardona. ? Sí, per a rèplica, té la paraula el senyor Cardona.

El senyor Cardona i Pla:

En primer lloc agrair la postura del Partit Socialista. Considerem que els seus arguments són coincidents en els nostres. I considerem també adequat que estes Corts, o almenys una part d'estes Corts, es pronuncien clarament perquè hi ha unes altres opcions a l'hora de fer estes connexions entre l'interior i la costa menys perjudicials que la que se pretenia.

Per una altra banda, nosaltres, senyor Mundo, considerem una gran victòria haver aconseguit aturar les obres abans que entraren en la zona més veïna al paratge natural del Desert de les Palmes. Considerem que ha sigut un resultat del treball de moltíssima gent. Gent a la que s'ha jutjat, i gent a la que s'ha pretés condemnar per defensar el que deien les lleis de protecció del medi ambient. Però al mateix temps que considerem una victòria la situació actual, veiem que poden haver determinats perills, i nosaltres estarem molt atents per a eixos perills intentar evitar-los.

A nosaltres el que hui se pretenga continuar per una opció sud ens pot. A vore, fins a no vore el projecte no podem dir quines característiques tindrà. Però considerem especialment delicat, ara, l'obertura d'un nou període d'exposició al públic, i la que s'haja de fer una nova declaració d'impacte ambiental, que esperem que siga més coherent que l'anterior. Perquè en l'anterior s'acabava donant un vistiplau positiu després d'haver parlat durant folis i folis de la gravíssima afectació que esta carretera causava al medi ambient. Per tant, l'única cosa que esperem de la declaració d'impacte ambiental, és que siga objectiva, i que després d'analitzar tots els danys no acabe pegant-li la volta a tot el que estava dient en els trossos anteriors.

Nosaltres considerem que l'opció sud suposava una afectació greu i, atenció, irreversible. Perquè en el cas que l'afectació haguera sigut greu però reversible, no s'haguera plantejat la gent la qüestió que hi havia que posar-se davant de les màquines, sinó que hagueren esperat a resolucions judicials per a després revertir les obres que hagueren pogut fer mal. Però l'impacte és irreversible.

N'hi ha una altra qüestió molt important en este tema. Esta carretera s'ha transformat en un sac sense fons, un sac on vinga a tirar-li diners per por a. podríem dir per mantindre una idea original, per no baixar de la idea original, per no mostrar-se flexible a arguments molt potents que n'hi havia en contra.

Vosté acaba de comentar, senyor diputat, que nosaltres sempre hem demanat l'eliminació dels recursos econòmics per a eixa carretera. Certament. Aixina ho hem fet, perquè considerem que esta carretera no és útil, és mediambientalment insostenible. És insostenible socialment. Però no ha dit vosté que nosaltres hem ficat eixos diners sempre per a les carreteres entre Cabanes i el Prat de Cabanes, entre Vilanova d'Alcolea i Torreblanca. Hem posat eixos diners per millorar la carretera entre Coves de Vinromà i Alcalà de Xivert. Hem posat eixos diners per millorar la carretera entre Sant Mateu i Benicarló.

És a dir, el que hem fet ha sigut el que els objectius que realment pretenien, que era permeabilitzar l'interior i la costa, nosaltres ho féiem, destinem eixos recursos a determinades carreteres. No ha dit vosté tampoc, que hi ha hui en dia previst un vial ràpid i d'alta capacitat entre Vilanova d'Alcolea i Torreblanca, que també té un projecte i també s'està fent. És a dir, no era necessari que esta carretera fóra l'única, sens va vendre, de fet la declaració d'impacte ambiental deia «esta carretera afecta molt, però considerem que hi ha que fer-la perquè és l'única possibilitat de connectar l'interior i la costa». Això és el que deia la declaració d'impacte ambiental.

S'ha demostrat clarament que això no és cert, perquè, quan se va. al cap d'uns anys va eixir la carretera Vilanova d'Alcolea a Torreblanca, i s'està fent i no hi ha cap, no hi ha els problemes gravíssims que esta carretera comportava. Per tant, hi ha l'argumentació que deia la declaració d'impacte ambiental, que s'acceptava perquè era l'única possible. Eixa no era certa i no era correcta.

Nosaltres considerem que hui és possible una altra opció. Considerem que eixa opció és compatible entre tots els interessos. A tots ens ha tocat cedir alguna cosa. Eixa opció nord, aprofitant part del que s'ha fet per l'opció sud, és compatible en els interessos de les urbanitzacions. Que nosaltres no estem d'acord en ells, però acceptem que és compatible en eixos interessos. I és compatible en els interessos mediambientals.

Jo li he de dir finalment, que front a algun informe favorable de la conselleria, demanat a gent que no era objectiva i que tenia inclús relacions de família amb els consellers i. bo, amb els directius que demanaven la informació; ha estat contrarestat per una muntonada d'informes de múltiples universitats. Des de l'Institut Belga de Ciències Naturals, universitats de Navarra.

El senyor president:

Senyor Cardona.

El senyor Cardona i Pla:

. Universitat de Berlín. Universitat de.

El senyor president:

. vaja concloent, per favor.

El senyor Cardona i Pla:

. Universitat de Mòdena. Tots estos estaven ajuntats als processos judicials, i venen a demostrar que nosaltres podríem perdre una de les coves en major diversitat de fauna aquàtica del món. Nosaltres considerem que eixes coses són rellevants i importants, per això continuen considerant que la nostra proposta hauria de ser aprovada. Estem encara desitjant un canvi de postura del Partit Popular, perquè considerem que seria el correcte i el més adequat dir-li a la conselleria que opte per l'opció nord, que és la millor i la més sostenible.

Gràcies.

El senyor president:

Moltes gràcies, senyor Cardona.

Sí, senyor Mundo. té la paraula.

El senyor Mundo Alberto:

Senyor Cardona.

En les seues paraules últimes entenc, o en les primeres que vosté ha fet, diu que les Corts se pronuncien. Les Corts se pronunciaran perfectament en esta comissió respecte a una. proposta que des de la conselleria entenem que és raonable, i la majoria del Grup Parlamentari Popular, indubtablement jo crec que li ha donat suficientment arguments com per deixar ben clar quina és la postura, i quin és el respecte per suposat que dóna a tot el que és este vial Cabanes-Oropesa.

Pensem una cosa. Vosté diu és que en el preàmbul, en l'impacte ambiental diu que és l'únic vial, l'únic vial, i vostés el canviaven per altres vials d'enllaç. Jo li he dit que el que és l'autovia de la Plana i la N-340 i l'autopista que passa paral·lela a la 340, requerix d'unes connexions importants entre els dos, però no tan sols a la zona de Cabanes-Oropesa, sinó a tot el que és la província de Castelló. Tant en tots els aspectes que vosté estava dient en el tram de l'aeroport, com en el tram de la carretera de Sant Mateu-Benicarló, com en la carretera de Vinaròs que en este moment aquella el que va fins a Morella que esta pràcticament ja està en bones condicions.

Però, repetixo. Eixes s'estan fent, el que l'impacte ambiental el que deia que este era el punt per aquí, l'únic punt per aquí per a connectar les dos vies. Tenim un punt difícil pel que és la serra que mos trobem entre els dos vials, i necessitàvem anar per un punt concret. Este punt se va fer un projecte. Eixe projecte ha tingut costos. Indubtablement tot el que se judicialitze i va moltes vegades als jutjats, se paralitzen les obres i tornen a començar, eixos projectes s'encarixen pel temps, perquè indubtablement els preus de l'adjudicació no són els mateixos que quan s'executen les obres.

Per tant, d'ahí a que se facen una modificació en els trams inicials, els quals, com tots diem, jo crec que estem tots d'acord en els trams que s'ha fet en este moment. Però el tram final, en este nou projecte donarà el que vostés han demandat, eixa participació a través de l'impacte ambiental que es puga tramitar.

Vostés diuen és que els informes que s'ha fet pel tema de tota la problemàtica que hi havia dins del parc, ha donat que tinguéssem en este moment, érem tots molt respectuosos i tots déiem que allí inclús dubtàvem que pogueren haver, no podien concretar si hi hauria alguna afecció tant al que són les cavitats subterrànies com a la fauna cavernícola que allí hi ha. La conselleria els va fer els informes, i estaran dins dels expedients. I van anar al jutjat. I el jutjat els va tindre en consideració en el moment d'emetre el seu informe i les seues conclusions. Que m'imagino que les altres parts també deurien portar els seus informes corresponents.

I per tant, hem de creure que la justícia, indubtablement, el que està jutjant és el que té i els informes que allí li aporten. I per tant, en conseqüència, opta declarant el que realment és, que les actuacions de la conselleria han sigut les adequades. I que, desgraciadament, este projecte s'ha allargat.

Però com ha hagut modificacions, repetixo, esperem que eixe projecte que en breu la conselleria fixarà ja com a definitiu, s'exposarà al públic, vorem les al·legacions. I en conseqüència podrem tindre ja, d'una vegada per totes, què és el que reclamen tota la població d'aquella zona, eixe vial el més prompte possible acabat.

Acabat després d'una exposició pública en la qual s'aprove el projecte. I que tots poguéssem ja evitar haver de recórrer a cap nova forma de pressió, de cara a paralitzar novament les obres d'un projecte que considero vital i important per al desenrotllament de tota la zona. Desenrotllament tant urbanístic, com turístic d'un punt important de la zona nostra com és la zona d'Oropesa, Cabanes, Benicàssim. I fins a Castelló, en el nou aeroport, que pense que també requerirà que eixe vial siga el més ràpidament possible, i que les pistes de connexió, o siga, el que són les infrastructures de la província de Castelló, tinguen l'impuls que estem demandant de fa molt de temps tant per l'estat com per part de la Generalitat i que poguéssen ser una realitat.

I este vial, indubtablement, que no tornéssem a vore noves proposicions no de llei perquè se paralitze el vial. I perquè les coses no surten, diguem de la forma que d'alguna forma tots volem. I per tant, tots estiguéssem d'acord en què en eixe nou traçat, en eixe nou projecte, responga a les demandes dels ciutadans de la província de Castelló, dels ciutadans valencians en concret, i que se faça el més ràpidament possible. Per tant, anem a rebutjar la seua proposició no de llei.

El senyor president:

Moltes gràcies, senyor Mundo.

Ha estat debatut el punt, anem a passar a votació. Vots a favor de la proposició no de llei? Seran. 7. Vots en contra? 9. Per 9 vots en contra i 7 a favor, queda rebutjada la proposició no de llei.

Passem al següent punt de l'ordre del dia, que és el número 13 en l'ordre del dia original, (Remors) Sí, senyor Maluenda.

El senyor Maluenda Verdú:

Que se repetisca la votació, perquè no poden haver 16 vots en conjunt.

El senyor president:

El senyor Maluenda Verdú:

El senyor president:

Clar, falta un, que és el senyor diputat del Grup Mixt. (Remors) que no. que.

El senyor Maluenda Verdú:

Ah, perdó, perdó, pensava que és que no havia votat.

El senyor president:

No està, senyor Maluenda.

El senyor Maluenda Verdú:

Perdó, és que no està el diputat del Grup Mixt.

El senyor president:

Si vosté s'haguera donat compte quan hem passat llista i s'haguera donat compte que no estava.

El senyor Maluenda Verdú:

Moltes gràcies.

El senyor president:

. i tampoc ha entrat amb posterioritat.

El senyor Maluenda Verdú:

Gràcies

Presa en consideració de la Proposició no de llei sobre l'establiment d'una moratòria urbanística en tot el territori valencià (RE número 26. 803, BOCV número 101).

El senyor president:

Moltes gràcies.

Al següent punt de l'ordre del dia, que és el número 13, presa en consideració de la Proposició no de llei sobre l'establiment d'una moratòria urbanística en tot el territori valencià, presentada pel Grup Parlamentari de Esquerra Unida-Els Verds-Esquerra Valenciana-L'Entesa.

Sobre este mateix punt de l'ordre del dia hi ha una esmena presentada per la mateixa Entesa i, per tant, donem la paraula al senyor Arnal per tal que faça la defensa tant de la proposició no de llei com en l'esmena incorporada. Moltes gràcies.

Té la paraula, senyor Arnal.

El senyor Arnal i Ibáñez:

(Inoïble). als darrers anys i molt especialment en la darrera, en la present legislatura, hem viscut un procés desaforat, descontrolat i desordenat d'ocupació del territori per una gran quantitat d'actuacions urbanístiques. I el que encara és més preocupant: al llarg d'esta legislatura i especialment els darrers mesos s'ha presentat un veritable allau de nous projectes, la darrera manifestació del qual se va produir fa uns dies a finals de gener.

Si estos plans es materialitzen, encara que només fóra la mitat d'ells, tindríem un impacte desastrós sobre el nostre territori. Impactes negatius no sols de caràcter territorial, paisatgístic, ambiental, sinó també de caràcter econòmic, social i cultural. Davant d'esta situació actual de creixement accelerat, desordenat i de previsions futures d'un creixement encara molt superior ­insistisc en les previsions­, s'imposen mesures de racionalitat, de previsió, de planificació i d'ordenació com la que estic defensant.

Perquè, miren, ocupar indiscriminadament i en poc de temps milions i milions de metres quadrats de sòl, que a més era sòl no urbanitzable feia molt poquet de temps, pot tindre uns impactes immensos i molt negatius, que poden arruinar o comprometre un futur desenvolupament basat en un turisme sostenible, equilibrat i de qualitat. A més de degradar enormement la qualitat de vida dels valencians i les valencianes, objectiu que hauria de ser irrenunciable per a totes les forces polítiques, i de danyar el seu patrimoni natural i cultural i afectar molt negativament a l'economia valenciana ­perquè açò també.

No es poden ocupar i alterar grans extensions de sòl sense que els ciutadans estiguem completament segurs que és necessari fer-ho i si és realment una activitat d'utilitat pública o és només un negoci privat. La utilitat pública, senyors diputats, no pot donar-se per descomptat en tots els casos, ha de ser demostrada de manera clara i objectiva. Una necessitat d'utilitat pública inajornable pot arribar a justificar certes contrapartides ­estem d'acord amb això­, però estes no tenen per què acceptar-se quan es tracta exclusivament d'un negoci d'estricte interés privat. No és el mateix.

Abans d'ocupar milions de metres quadrats de territori hem d'estar segurs, ben segurs, que s'estan ocupant els llocs de menys valor ecològic, amb menys impactes ambientals i paisatgístics, i que no van a generar interferències, disfuncions o problemes amb les poblacions existents, amb les infraestructures que ja tenim en el territori o amb les activitats econòmiques que ha estan implantades. Hem d'estar segurs que estes noves construccions no van a eliminar o degradar, innecessàriament a més, les millors terres agrícoles irreemplaçables, ni espais costaners valuosos ni paisatges únics i insubstituïbles.

Per tots estos motius necessitem que estiguen prèviament ­insistisc en prèviament­ establerts els criteris, cartografiats els valors per a protegir i detectades i marcades en els plànols les zones més aptes i les menys aptes, per a poder ser ocupades per este desenvolupament urbanístic i pels habitatges. Açò s'ha de fer amb una planificació integral del territori ­que ara vostés han denominat en la LOT estratègia territorial valenciana, molt bé­ i per un conjunt de plans d'acció territorial com els de l'horta, el sistema rural i el litoral ­molt bé. Tots eixos plans, tots estos instruments legals estan previstos per la recent Llei d'ordenació del territori que va fer el senyor Blasco, aprovada fa quasi dos anys, i que no marca cap data, cap termini ­i açò es gravíssim, senyors i senyores­, no marca cap data ni cap termini per a fer-lo realitat. Es preveuen, però sense ningun compromís de res.

Açò quina burla és, senyors i senyores? Ningun polític sensat i respectuós amb la legalitat i la sostenibilitat hauria d'aprovar nous projectes urbanístics a base de reclassificar sòl no urbanitzable ­insistisc­, sense que estiguen publicats estos instruments, sobretot perquè no estem parlant de dos o tres projectes urbanístics, d'uns poquets de milers de metres quadrats. No estem parlant d'això. Estem parlant de centenars de nous projectes, estem parlant de molts milions de metres quadrats. No és una broma, no és una minúcia. Per a què volem, si no, estos importants documents anunciats i no elaborats? Per a quan els volem? Per a quan ja no aprofiten de res? És ara, és ara quan fa falta. I mentre no estiguen disponibles, s'imposa amb tota la raó del món una prudent i necessària moratòria en l'aprovació de nous plans i projectes urbanístics.

Miren, no es poden construir milers i milers de noves vivendes, però molts milers de noves vivendes, sense fer càlculs de quina és la demanda real, objectiva i contrastable de creixement urbà. Només es pot considerar interés públic cobrir les necessitats d'accés a la vivenda dels veïns de cada municipi, però no fer ofertes i crides perquè vinguen persones de mig món a instal·lar-se ací. Açò darrer podrà ser un negoci, un negoci per a alguns, però no és una necessitat social. I l'interés públic s'ha de justificar molt detalladament. I més encara quan es tracta d'utilitzar unes fórmules que permeten l'expropiació i l'actuació imperativa de l'administració. Açò és molt seriós i necessitem eixes garanties.

I s'ha de saber si el preu a què s'ofertaran estes vivendes serà assequible per a poder resoldre el greu problema d'accés a la vivenda que tenen molts ciutadans i ciutadanes valencianes, perquè si no és així i resulta que les noves vivendes no van a ser accessibles per als valencians i valencianes que les necessiten, açò es convertix en una burla. Aleshores, els veïns d'un municipi que no poden accedir per limitacions econòmiques a un habitatge digne, deixen construir davant d'ells milers i milers de cases de luxe que no podran comprar mai en la vida i que estan pensades perquè vinguen persones de fora amb un nivell econòmic molt potent, per a poder en el seu municipis ocupar cases que ells no tenen accés, que no tindran mai possibilitats d'adquirir. Açò és realment una burla als ciutadans i a una necessitat tan greu i tan peremptòria com és l'accés a un habitatge digne.

I no es poden construir milers i milers de vivendes per tot el territori valencià sense tindre càlculs fiables de demandes d'aigua que açò implicarà, quanta aigua farà falta i d'on eixirà eixa aigua. I si l'obtenció d'esta aigua ha de ser finançada, encara que siga parcialment, per diners públics, els ciutadans necessitem saber si és per a solucionar problemes de veritables necessitats socials o és per a regar camps de golf, jardins privats i piscines de luxe. Perquè si és per a açò, que podrà ser molt respectable l'interés que tinguen alguns, en tot cas, no és prioritari ni està justificat l'interés públic. I en tot cas, no té per què ser finançat per diners públics, i més encara quan encara hi ha moltes necessitats molt més urgents per solucionar i molts dèficits per cobrir amb diners públics, que sempre són escassos, recordem-ho.

El sistema d'obtindre aigua ­em dóna igual que siga per transvasaments, com vol el PP, que siga per desaladores, que siga per depuradores, que siga per mecanismes d'estalvi i eficiència­ costa diners, costa molts diners, que en gran mesura paguem tots. Inclús els fons europeus, quan s'intervé ací, són fons públics pagats per tots. I no es pot malbaratar més aigua escassa i cara amb usos sumptuaris i amb un increment de les pèrdues que necessàriament es produïx quan han de multiplicar-se les xarxes de distribució a causa d'estes noves urbanitzacions.

I açò mateix passa amb l'energia o amb les matèries primeres. Estan destrossant-se muntanyes valencianes fent més i més pedreres per a obtindre grans recursos de materials minerals que exigix la construcció. I tenim dret a preguntar-nos si açò és necessari o no, si és prioritari o no, si està justificada o no la qualificació d'interés públic que es reclama per a estes actuacions.

I el mateix passa, senyores diputades, senyors diputats, amb els impactes derivats de les emissions contaminants, perquè els projectes urbanístics dispersos que vostés estan ara contemplant impliquen incrementar molt l'ús del transport privat de vehicles a motor i, per tant, incrementar el soroll, la contaminació atmosfèrica associada a l'automòbil, el consum energètic tant dels vehicles com de les noves vivendes i l'increment de la generació de residus i de depuració, com ja he dit.

Per tant, per tot açò és necessari, absolutament necessari, disposar dels indicadors ambientals i dels llindars dels consums de recursos i de contaminació i residus que estan també previstos en la Llei d'ordenació del territori, però que no existixen i no tenen termini per a existir. Açò és necessari abans d'autoritzar esta proliferació de nous ­insistisc­, nous projectes. Hem de tindre les dades, el més clares i concretes possibles, dels increments de recursos naturals i d'emissió de contaminants de residus que estes noves urbanitzacions van a provocar, i la capacitat del territori valencià per poder suportar estes demandes de consum de recursos i la capacitat que té el territori valencià de tractament de contaminants i de residus de tota classe. I a més, hem de saber el cost, el cost de tot això, i qui ho ha de pagar.

Abans de construir milers i milers de noves vivendes, que d'omplir-se implicaria duplicar la població valenciana, ens hem de preguntar obligatòriament qui pagarà els costos associats, relacionats amb totes eixes necessitats. Qui ho ha de pagar tot això? I hem d'assegurar-nos si s'empra un model urbanístic concentrat o dispers, perquè si s'empra un model dispers, que és el que està ocorrent en la major part d'estos projectes, s'estan multiplicant totes estes demandes i estos costos que estic dient. I és absolutament necessari que abans de reclassificar més i més sòl no urbanitzable, estiguem ben segurs que existixen també els diners i les possibilitats de finançament per cobrir les noves demandes de dotacions i serveis públics que generaran estos nous habitants, i els desplegaments urbanístics que estan plantejant-se a esta escala.

No és prou ­no me diguen que ja estan previstes certes coses­, és que no es prou cedir sòl dotacional o que els promotors avancen unes quantes quantitats de diners, uns milionets ara d'entrada. Per exemple, un hospital és molt més que el sòl que ocuparà, un hospital és molt més que l'edifici on estarà ubicat. Es tracta de pagar les nòmines de tots els qui treballaran en ell, des dels metges fins els empleats de la neteja, de pagar les medicines que s'han de donar allí, els costosos equipaments i aparells mèdics i el seu manteniment. I no l'any de l'obertura, tots els anys que vénen després, senyores i senyors. Estem segurs que disposem o disposarem amb facilitat dels recursos econòmics? Qui pagarà eixes despeses? Els promotors, els propietaris dels terrenys? O ens tocarà pagar a tots els ciutadans? I si ho hem de pagar tots nosaltres, el conjunt dels ciutadans, tenim dret a conéixer molt clarament els comptes, quant ens va a costar la broma, quant ens costarà estes dotacions sanitàries i educatives. Perquè el mateix referit a les escoles, a la depuració d'aigües, als serveis de neteja, a la vigilància policial i seguretat ciutadana, a les vies de comunicació, als transports públics.

No es poden autoritzar dotzenes i dotzenes de veritables noves ciutats, noves poblacions, de milers i milers de vivendes, sense tindre tots estos comptes ben fets, ben prevists i disposar o tindre garanties de disposar dels recursos econòmics. I açò no podem deixar-ho per analitzar cas a cas, projecte a projecte. A més de fer això, a més de fer això, hem de tindre en compte, quan parlem de tants, de tants projectes, i de tants milions de metres quadrats, hem de tindre una visió global, una visió de conjunt, de tot el país.

I la planificació a què m'estic referint és que està prevista, és que està prevista en les lleis que elabora. , en les tramposes lleis que elabora el senyor Blasco. En eixes lleis, en concret, en la Llei d'ordenació del territori, es preveuen tots eixos instruments que he estat mencionant i que mencione detalladament en la proposta de moratòria, estan allí. Però, clar, estan allí, però no estan desenvolupats. I estos mecanismes que estos previstos en la lleis ­insistisc­, que no estan desenvolupant-se, que no tenen ninguna data, vergonyosament, per a desenvolupar-se, són necessaris ara. Són necessaris abans, abans del desplegament de tot este gran allau de projectes. Perquè, diguen-me, per favor, després per a què els voldrem. D'ací deu anys, quan ha estiguen fetes totes estes immenses quantitats d'urbanitzacions, per a què serviran? És que és ara, és ara quan ho volem. Ara volem eixos mecanismes. I mentres no existisquen, senyores i senyors, no es pot donar l'aprovació definitiva i última a tots eixos projectes, reclassificant sòl no urbanitzable.

En definitiva, per tots els importants motius que he estat explicant i que he estat exposant és necessari efectuar esta moratòria, en els termes que es vegen més oportuns, però especialment en allò que afecte al sòl no urbanitzable. I que no done l'autorització definitiva mentres no estiguen tots estos instruments de planificació damunt la taula, com reclamaria la justa aplicació de les lleis, fins i tot les lleis que ha elaborat el senyor Blasco.

I si ho fan al revés, si vostés pretenen fer-ho al revés, si vostés el que pretenen és, primer, deixar fer totes les urbanitzacions presentades i després faran els plans per a ordenar eixes urbanitzacions que s'han fet, dir-los que açò és una burla, una burla pròpia del senyor Blasco i de tot el PP, que treballen sense descans per fer més rics als qui ja ho són, que a més són amics, coneguts, familiars, sense importar-los res els problemes que açò generarà a la resta dels ciutadans, al conjunt dels ciutadans, per als quals haurien de treballar tots els grups polítics, pensant en el conjunt dels ciutadans, no únicament en el grups de pressió econòmica, no únicament en els amics, no únicament en alguns sectors econòmics molt poderosos i molt influents, sinó en tots, en tots els sectors econòmics, en tota la ciutadania, en totes les persones. I vostés no pensen en tots, pensen només en aquells que tenen més afinitat als seus interessos.

I res més.

El senyor president:

Moltes gràcies, senyor Arnal.

Grups que desitgen intervindre? Pel Grup Socialista, té la paraula el senyor Sanmartín.

El senyor Sanmartín Besalduch:

Gràcies, president.

En primer lloc, assenyalar que anem a votar a favor de la proposició no de llei sobre moratòria urbanística, donat que aquest grup parlamentari ha presentat continues i successives esmenes amb el mateix sentit. Recordar que vam presentar aquesta moratòria, primer, en la Llei d'ordenació del territori, posteriorment en la Llei de sòl no urbanitzables i, darrerament, aquest Nadal, en la Llei urbanística valenciana.

Tot i així, però, a mi m'agradaria justificar de nou un argument que encara que conegut, pense que és important: per què és imprescindible en la nostra comunitat dur a terme aquesta moratòria.

Tots sabem que l'enorme ­jo diria­ creixement de l'activitat urbanística al litoral, en les darreres dècades, sobretot, i les construccions o edificacions que han donat suport a aquesta activitat urbanística s'han produït sense respondre a un model d'ordenació territorial, i el mes greu de tot, proporcionant tota una sèrie ­jo diria­ de carències en infraestructures, serveis i equipaments bàsics. Jo pense que aquí el Partit Popular a la nostra comunitat ha fet al revés del que s'hauria de fer. Aquí a la Comunitat Valenciana primer es construeix, després s'urbanitza i després s'ordena el territori, quan hauria de ser, primer, ordenar el territori, després urbanitzar i, per últim, construir.

Com a exemple d'això, jo voldria destacar, en primer lloc, que ens trobem amb una degradació contínua i imparable de tota una sèrie d'espais, molts d'ells naturals o protegits, caracteritzats per la seua fragilitat davant el que diríem l'acció antròpica. De fet, jo recorde que dins dels 470 quilòmetres de costa valenciana el 88% de les zones humides, el 96% del mont litoral o penya-segat i el 80% dels cordons dunars, es troben sense cap tipus de condicionament ecològic.

Si aquí afegim la contínua regressió de la costa i la inestabilitat cada vegada major de les seues platges, la situació, doncs, no és massa bona. De fet, la construcció i ampliació dels ports esportius així com determinades obres de defensa i oci mal planificades, sobretot dics, espigons o passejos marítims amb actuacions tremendament dures, han alterat la dinàmica litoral i, sobretot, han posat en situació de risc elements de defensa natural fins ara eficients. Com a resultat d'això, ho diuen vostés en el seu mateix informe, la conselleria, el 58% del litoral valencià es troba en regressió, considerant-se aquesta regressió d'extrema gravetat en el 14% de la longitud total del litoral.

Doncs, bé, si aquí afegim una tercera qüestió importantíssima bàsica, i que jo definiria com les importants disfuncions o desequilibris territorials originats com a conseqüència, per una banda, del desordenat i ràpid creixement urbanístic i, per altra, per les exagerades previsions que realitza el planejament urbanístic vigent en aquestes àrees de costa. De fet, els primers resultats del projecte europeu Corine ens assenyalen que a l'any 2000, solament fa quatre anys, quasi el 40% del primer quilòmetre del sòl de la costa valenciana es trobava totalment consolidat amb urbanitzacions, arribant-se a situacions, com és el cas de la província d'Alacant on aquest percentatge assolix o supera ja el 50%. I, el més greu de tot, si s'acomplixen les previsions de planejament actualment vigents, aquest percentatge d'ocupació prompte arribarà a més del 70%.

Si aquí, a aquesta tercera raó n'hi afegim encara una quarta, que és la reticència a adaptar els planejaments urbanístics al nou marc legal, sobretot als canvis legislatius en matèria de medi ambient, el panorama resulta poquet poquet afalagador. Per exemple, jo recorde que a Orpesa s'està executant, a data d'avui un pla general d'ordenació urbana de 1982 amb total impunitat; a Calp, per posar un altre exemple, el passat mes de març s'aprovà la modificació del pla general per a edificar sense límits d'altura en les proximitats del penyal d'Ifac; o, si passem, en el cas de Dénia s'està actuant, urbanísticament parlant, sobre la base d'un pla general anul·lat o suspés pels tribunals, si bé encara vigent a l'espera que es resolga el recurs interposat per la Generalitat Valenciana contra aquesta sentència.

Finalitze ja dient que totes aquestes raons ens han portat, a aquest grup parlamentari, a presentar repetides i reiterades vegades aquesta moratòria del litoral que ja he dit abans. De fet, únicament recordaré, a manera d'exemple il·lustratiu, l'última vegada que la vam presentar utilitzant la Llei urbanística valenciana el desembre passat. L'única cosa que demanàvem era una cosa tan simple i tan senzilla com aplicar de forma cautelar unes raonables mesures de sostenibilitat territorial. Concretament assenyalàvem que es donés la possibilitat de suspendre la tramitació dels programes d'actuació integrada, dels PAI, concretament aquells que incorporaren sòl rústics ­és a dir, no urbanitzables­ al procés urbanitzador fins que no siguera revisat el planejament urbà. Almenys en aquest punt ens ha fet cas l'actual Conselleria de Territori i Habitatge, perquè està obligant a revisar aquests plans generals d'ordenació urbana des de la publicació de la Llei urbanística valenciana, de la LUV.

A més a més, nosaltres demanàvem, aspecte aquest que no té en compte la conselleria, que en la revisió d'aquests plans generals d'ordenació urbana, del planejament general de forma global, siga delimitació dels sòl urbà, normes subsidiàries o plans generals, s'incorporen únicament com a sòls urbanitzables aquells terrenys relatius a programes d'actuació que complixquen un únic requisit, i és una cosa molt senzilleta, quin requisit? : per als ubicats en la franja litoral, de 0 a 500 metres, aquells que es consideren aptes per a la urbanització d'acord amb els plans d'acció territorial que s'han d'aprovar.

Jo recorde que el febrer de l'any passat, del 2005, el conseller de Territori i Habitatge ens assenyalava en plenari que per al mes d'octubre de 2005 tindríem aprovat el pla d'acció territorial del litoral: estem a febrer del 2006 i encara no s'ha aprovat ni s'aprovarà. Però, a més a més, demanàvem també en el cas de l'interior, encara que no siga motiu d'aquesta proposició no de llei de l'Entesa, el mateix, que es revisaren aquests plans generals d'ordenació urbana d'acord amb el pla d'acció territorial rural o de l'interior.

En definitiva, el que pensem nosaltres, i finalitze, és que el que no pot ser de cap manera és que mitjançant simples documents d'homologació o simples modificacions puntuals de plans generals d'ordenació urbana se reclassifiquen o requalifiquen milers i milers de metres per a dur a terme tota una sèrie d'urbanitzacions, sobretot en zones com les del litoral, on la pressió urbanística actualment és insofrible.

Gràcies.

El senyor president:

Moltes gràcies, senyor Sanmartín.

Pel Grup Parlamentari Popular, té la paraula el senyor Modrego.

El senyor Modrego Caballero:

O sea, que ese carácter rígido, autoritario de los planes, jerárquico, todo tiene que estar escrito previamente. Bueno, pues yo creo que eso entra un poco en la sintonía de alguno de los grupos que están en Izquierda Unida, pero que realmente, pues, bueno, les cuesta mucho incorporar la evolución urbanística en lo que sería, bueno, introducir todos los aspectos sociales, económicos, el adaptar el planeamiento a las necesidades sociales, el hacer un planeamiento como hay ahora en la Comunidad Valenciana y en muchas regiones de España, que se adapta a las necesidades y que, por supuesto, siempre desde la perspectiva de interés social y de la planificación pública, pues, es capaz de cambiar decisiones urbanísticas que se han tomado con las mismas garantías que las que se tomaron anteriormente.

Porque, claro, repito, ustedes no quieren que llegue agua, quieren parar la construcción, están en contra del AVE. Siempre hay un modelo alternativo que va en contra un poco de lo que nosotros pretendemos. Por contra, tengo que decirle, y ya le he dicho algunas de las líneas de protección, les podría decir muchas más, pero, bueno, revisar todo ese marco normativo, la obligatoriedad de realizar los estudios de paisaje, la mejora en las declaraciones de impacto ambiental. Tengo que decirles, probablemente ustedes no lo sepan, y la realidad es que en otras comunidades el rigor de las declaraciones de impacto es muy inferior al de la Comunidad Valenciana.

El senyor president:

El senyor Arnal i Ibáñez:

Primer que res vull agrair al Psoe que vote a favor de la moratòria, encara que també expresse la meua perplexitat per notícies recents i unes declaracions que s'han fet en el sentit de voler passar ràpidament l'expedient urbanístic valencià.

Si hi ha expedients i informes europeus és perquè n'hi ha denúncies. I si n'hi ha denúncies és perquè n'hi ha fets. I els fets denunciats s'han de corregir. No se solucionen amagant-los. S'han de corregir, i els fets estan ahí, amb expedients europeus o sense estan ahí, i per això hi han hagut queixes ciutadanes. I no se solucionen amagant o fent callar les crítiques. I les denúncies, les mobilitzacions ciutadanes seguiran i creixeran perquè els fets estan ahí i no se vol corregir.

I entre de seguida ja a sorprendre'm, senyor Modrego, que vosté haja desaprofitat tot el temps sense entrar a fons en la qüestió que estem parlant. Ha parlat vosté de quinze coses, però fixe's bé que li he plantejat una qüestió molt concreta. Una moratòria per uns motius clars i concrets, que vosté ni menciona. I ahí és on ha d'entrar. A dir tot el que vosté diu de desqualificacions del tipus que si mos inventem. , som minoritaris, en França fan açò, en Catalunya fan allò. Estem parlant del País Valencià, de la situació concreta que estem ací, d'una moratòria que es demana per unes causes concretes, a les quals vosté no ha entrat. Diu que té més arguments; que se vegen! A vore si en el torn que té ara, vosté entra ahí.

Perquè, mire, vosté ha d'aclarir, el PP ha d'aclarir si vosté pensa que els plans previstos en la Llei d'ordenació del territori que va fer el senyor Blasco, són necessaris o no. I si no són necessaris, per què s'anuncien? Per què se proposen en el text legal? Per què se prometen? Només per a fer publicitat? Només per fer demagògia? Només per manipular? A la millor serà per això; no ho sé. Vosté m'ho dirà.

Ara, si són necessaris, si vosté pensa que són necessaris. Si no, diga-li-ho de seguida al senyor Blasco, diga-li: «Vosté està prometent uns plans de l'Horta, un pla del litoral, que això no fa falta per a res, no sé per què ho ha posat. L'estratègia territorial eixa, això no fa falta per a res! » Els indicadors ambientals. ­diga-li-ho al senyor Blasco­ que no perda el temps fent lleis on diu que faran eixes coses. Però bé, si vosté pensa que sí que fan falta, aleshores, per què no estan fets? Per què no estan fent-se? Per què no n'hi ha un termini establert perquè se fagen mai? És que no pensen fer-les mai? I quan pensen fer-ho? Quan ja no servisca per a res? Quan realment ja la seua utilitat siga nul·la perquè ja estiga ocupat pel territori a gran escala per tots estos projectes? És que vostés tindran la barra de presentar eixos projectes que anuncia la llei d'ací anys quan ja no servisquen per a res? , quan ja hi hagen hagut milions i milions de metres quadrats reclassificats en el territori valencià? , ocupades les millors terres d'horta, ocupades zones del litoral, interferint enormement tot el desenvolupament i infraestructures ja existents? , interferint els nuclis ja actuals sense previsions de consums, de demandes, d'impacte sobre els residus, sobre la depuració d'aigües, sobre els. (inintel·ligible) i tot això? Aleshores, quan ja no faça falta, aleshores és quan ho presentaran? Va, per favor, no fagen riure!

I ­insistisc­ el que m'ha de justificar vosté és açò: per què no ixen eixos documents i mentre eixos documents no estiguen damunt de la taula, aleshores, moratòria d'aprovació d'eixos plans.

I he de recordar-li que l'antiga Llei d'ordenació del territori ja preveia que hi haguera una ordenació general de tot el territori valencià. I en tots els anys que vostés han governat, no ho han fet. I ­insistisc­ això se podria fer ràpidament perquè les bases ja estan. Per exemple, els mapes geocientífics de cada província on s'estudien en cartografia l'adequació del sòl, el valor natural dels territoris, etcètera, ja fa anys i anys que estan. És més, després de publicat açò, que ­torne a dir­ fa molts anys, hi han hagut nous documents que han aprofundit. És a dir, si algú vullguera, tinguera la decisió política de fer eixa estratègia, de traure eixos plans, documents ja en tenen de fa anys; bases de dades, ja en tenen. El que no tenen per cap costat és la voluntat política.

I que conste que ningú pretén ­i menys nosaltres­ detindre o impedir un desenvolupament harmònic i sostenible de les nostres ciutats i pobles en base a les seues necessitats reals i objectives i de sostenibilitat. Precisament per a garantir això és pel que plantegem esta moratòria. Perquè si no es fan eixos instruments, no se garantix això. Per això és necessari fer les coses com toca.

I ningú ­insistisc­ ens pot acusar de retardar-les. Si n'hi ha alguna responsabilitat, no és nostra. Nosaltres venim, des de fa anys i molts anys, igual que moltes altres entitats, reclamant que existisca esta ordenació. I els que no ho complixen, els que no fan els deures, els que prometen i no fan, els que anuncien i no complixen són vostés.

La Llei d'ordenació del territori ­insistisc­, l'antiga, porta més d'una dècada en marxa. Han tingut temps de sobra. La nova llei ja porta quasi dos anys. No ho estan fent. No han vullgut posar ni una data. Són vostés els que no complixen. Si se retarda és culpa seua, no nostra. Vostés estan governant, vostés fan lleis on diuen, prometen que n'hi hauran uns plans, que no apareixen per ningun costat. I mentre deixen fer, deixen fer, deixen fer i deixen que les coses vagen sense que ningú les controle. I no ho diem nosaltres; és que ho diu Europa; és que ho diuen els col·legis d'arquitectes; és que ho diuen milers i milers de ciutadans; és que ho diuen tots els mitjans de comunicació independents. Els únics que no ho diuen, els únics que se tapen els ulls i no volen vore-ho, són vostés. Se neguen a admetre la realitat. I això no servix de res, perquè la realitat està ahí i no la canvien paraules, senyor Modrego.

M'agradaria que me conteste per què no vol la moratòria en els termes en què jo l'he formulada, que és molt lògica i molt concreta,.

El senyor president:

Senyor Arnal, vaja finalitzant, per favor.

El senyor Arnal i Ibáñez:

. en eixos termes concrets.

Moltes gràcies.

El senyor president:

Moltes gràcies, senyor Arnal.

Té la paraula el senyor Modrego.

El senyor Modrego Caballero:

O si usted coge las cartografías de riesgo de deslizamiento, de inundabilidad, del Patricova. ­no eso, mucho más desarrollado ya­, el Patricova y todas las cartografías que son oficiales y por un decreto son de obligado cumplimiento, verá usted que el propio conocimiento y la exigencia de la realidad del territorio que se produce en. (inintel·ligible) de los planes, es un avance sustancial para lo que es un Plan de acción territorial. Y eso se está exigiendo día a día. Lo que pasa es que usted lo desconoce. Dice: «Oiga, se aprueba donde sea y como sea, sin infraestructuras». Pero eso es falso. No se aprueba nada que no lo recojan todos los planes. Se exigen infraestructuras, se exige la protección de medio ambiente o cuando agricultura informa precisamente sobre. (tus) aquellas zonas que tienen especial valor.

El senyor president:

El senyor Modrego Caballero:

El senyor president:

El senyor Modrego Caballero:

El senyor president:

El senyor Modrego Caballero:

El senyor president:

Conclòs el debat, anem a passar a votació.

Vots a favor de la proposició no de llei? 7. Vots en contra? 9. Per 9 vots en contra i 7 a favor, queda rebutjada la proposició no de llei.

El senyor Maluenda Verdú:

Senyor president, senyor president.

El senyor president:

Per a què demana la paraula?

El senyor Maluenda Verdú:

Sí, per una qüestió d'orde.

Senyor president, és que pel resultat de la votació comprove que novament està absent el diputat del Grup Mixt. Jo he anat a la contigua sala, la sala B, fa uns minuts pensant que podia estar en la Comissió d'Agricultura, per a dir-li que aquí s'estaven votant coses importants, per si volia fer ús del seu dret a vot. I, no obstant, allí tampoc estava. Que quede constància que hem intentat que poguera votar, però pareix ser (veus) que ni interés en els temes d'esta comissió ni tampoc en els d'agricultura.

Res més.

Presa en consideració de la Proposició no de llei sobre l'execució progressiva en doble calçada de l'eix del Segura, Orihuela-Guardamar, i de l'eix viari Orihuela Costa (CV95) (RE número 27. 079, BOCV número 101).

El senyor president:

Gràcies, senyor Maluenda, per les seues gestions. Però, clar, no és tema d'esta presidència l'absència o no del senyor representant del Grup Mixt. És potestatiu d'ell assistir o no a les comissions. Moltes gràcies.

Si les seues senyories volen, podríem parar, però tres minuts de rellotge, eh, tres minuts. Moltes gràcies. Tres minuts.

(Se suspén la reunió a les 12 hores i 10 minuts)

(Es reprén la reunió a les 12 hores i 22 minuts)

El senyor president:

Punt número 14 de l'ordre del dia: Presa en consideració de la proposició no de llei sobre l'execució progressiva en doble calçada de l'eix del Segura, Orihuela-Guardamar, i de l'eix viari Orihuela-Costa (CV-95), presentada pel GP Socialista.

Per a la seua defensa, té la paraula el senyor Godoy.

El senyor Godoy García:

Como les decía, el Grupo Parlamentario Socialista presentó esta propuesta de resolución en esta proposición no de ley el día 14 de marzo de 2005. Se publicó en el Boletín Oficial de estas Cortes el 29 de abril de 2005, es decir, hace ya casi un año. En aquellos momentos presentamos la proposición no de ley, después de celebrar diversas reuniones con alcaldes y con representantes de los grupos municipales socialistas en la Vega Baja, en las que, ante la situación de saturación y también, por qué no decirlo, de inseguridad vial de las carreteras de la comarca, determinamos que era prioritario definir las mejoras necesarias en sus carreteras y darles un impulso desde la responsabilidad que para el PSPV significa la representación política de decenas de miles de ciudadanos y ciudadanas de la Vega Baja.

El senyor president:

Grups que desitgen intervindre? Sí, pel grup de l'Entesa té la paraula el senyor Oltra.

El senyor Oltra i Soler:

Gràcies, senyor president.

El senyor president:

La senyora Lorente Ramón:

El senyor president:

El senyor Godoy García:

El senyor president:

El senyor Godoy García:

El senyor president:

El senyor Godoy García:

El senyor president:

El senyor Godoy García:

El senyor president:

(Se suspén la reunió durant un minut)

El senyor president:

El senyor Godoy García:

Y yo les agradezco mucho que hayan rectificado en ese sentido, porque rectificar es de sabios. Y desde luego, lo que necesitaba la Vega Baja no era sencillamente una adecuación de las carreteras, sino que necesitaba en ese caso dos autovías.

Mire usted, el segundo Plan de carreteras ya había previsto alguna de estas actuaciones y las había previsto en 1995. Por ejemplo, el tramo Guardamar-Torrevieja está perfectamente previsto. Lo que no podía hacer el segundo Plan de carreteras por mucho que se quiera, era prever en el 1995 para una población de 125. 000 habitantes, inferior, infraestructuras que corresponden a lo que ha sido el crecimiento durante estos años, que ya les digo, que ustedes no lo han seguido convenientemente.

El senyor president:

La senyora Lorente Ramón:

Pues no le veo ningún problema. Le veo una falta de claridad de ideas, de responsabilidad, y una falta de valentía en un (inintel·ligible) que yo veo. Y que todos los ciudadanos esperan desde hace muchísimo tiempo, y que no plantea ningún inconveniente.

El senyor president:

El senyor Maluenda Verdú:

Continua sense aparéixer, pel que veig, el diputat del Grup Mixt? (Remors) Què pena!

El senyor president:

Presa en consideració de la Proposició no de llei sobre la realització de les accions necessàries perquè els nous trens València-Saragossa puguen ser emprats per persones que viatgen amb bicicleta (RE número 28. 656, BOCV número 111).

El senyor president:

Pasamos al siguiente punto del orden del día, que es el señalado con el número 15: presa en consideració de la Proposició no de llei sobre la realització de les accions necessàries perquè els nous trens València-Saragossa puguen ser emprats per persones que viatgen amb bicicleta; presentada pel Grup Parlamentari Esquerra Unida-Els Verds-Esquerra Valenciana-L'Entesa.

Sobre esta proposició no de llei hi ha presentades dos esmenes, la número registre d'entrada 46. 689, del Grup Socialista, i la 46. 615, del Grup Popular. I a més se va presentar una transaccional relativa a la proposició no de llei i a les esmenes, que pregue a la senyora secretària que llija.

La senyora secretària:

Sí. Passe a llegir l'esmena transaccional.

«Les Corts Valencianes insten el Consell a què exigisca del govern de l'estat el següent: Primer. Que en els nous trens València-Saragossa, model TRD, es facen el més aviat possible les adaptacions necessàries que permeten que puguen ser utilitzats per persones que viatgen amb bicicleta. Dos. Que tant en la modernització dels trens existents com en el disseny dels nous, s'haurà de prendre en consideració la disponibilitat d'espais adequats per a aquest fi. Tres. El Consell donarà compte en el termini de tres mesos del compliment d'aquesta resolució davant el ple de les Corts Valencianes. Corts Valencianes, 7 de febrer de 2006».

Esta és una transaccional, està firmada no per tots els grups parlamentaris, perquè no ha firmat el Grup Mixt, però per la resta de grups sí.

Moltes gràcies.

El senyor president:

Moltes gràcies, senyora secretària. (Remors)

Evidentment el Grup Mixt no podia firmar perquè no ha assistit a la sessió, (Remors) com reiteradament ha assenyalat el senyor Maluenda.

Senyories, anem. Com tots deuen saber, representa que decauen a la proposició no de llei les dos esmenes. Anem a votar la transaccional i després obrirem un torn d'explicació de vot. Vots a favor? Per unanimitat queda aprovada l'esmena transaccional.

Per a explicació de vot, grups que desitgen intervindre? El senyor Oltra, pel grup de L'Entesa.

El senyor Oltra i Soler:

Gràcies, senyor president.

En primer lloc, lògicament, manifestar la nostra satisfacció perquè aquesta proposició no de llei que presentà el Grup Parlamentari d'Esquerra Unida: Entesa per a buscar una solució a un problema que es presenta, en concret en el tram València-Saragossa, davant d'un model de tren recent, com és el TRD, i que no disposa, igual que altres trens en altres línies que sí que permetien la utilització pels passatgers o passatgeres que dugueren bicicleta, i això, doncs, en una zona que, a més, és molt freqüentada per persones que tenen aquesta afició, perquè, a més, inclús la pròpia Renfe parla d'una via Verda, el tema de l'antic traçat de Ojos Negros des de Terol, doncs, tot això era una contradicció evident.

Per tant, mostrar la nostra satisfacció perquè tots els grups, i dic tots els grups perquè si s'haguera signat també l'altre seria una proposta fantasma perquè això no podria ser, no ha estat en tot el debat, encara que, bo, ens quedem amb el dubte de saber què pensa d'este tema. Supose que el senyor Maluenda, que el busca amb eixe afany, igual presentarà una proposició no de llei per a localitzar-ho i podrem saber on està i què està fent.

Però, bé, nosaltres ­ja dic­ davant de l'interés que també han mostrat el dos grups, la totalitat dels grups presents, doncs, manifestar la nostra satisfacció. Hem pogut arribar a una proposta consensuada en base al document presentat, i jo crec que del que es tracta ara és que el ministeri, l'administració de l'Estat faça cas a aquesta proposta perquè és una proposta fàcil de resoldre i suposa una satisfacció i un mitjà més de transport per a la gent que puga utilitzar la bicicleta.

Res més i moltes gràcies.

El senyor president:

Moltes gràcies, senyor Oltra.

Senyor Godoy, té la paraula.

El senyor Godoy García:

El senyor president:

La senyora Martínez Zaragoza:

El senyor president:

(Se suspén la sessió a les 13 hores i 15 minuts)

