Comissió d'Economia, Pressupostos i Hisenda realitzada el dia 12 de febrer de 2019. Comença la reunió a les 10 hores i 34 minuts. Presideix el diputat senyor Jorge Bellver Casaña. Reunió número 32.

El senyor president:

Senyora secretària, si és tan amable de comprovar si hi ha quòrum, i començaríem la comissió immediatament.

(La senyora secretària passa llista per tal de comprovar si hi ha quòrum)

Moltíssimes gràcies, senyora secretària.

Informe de fiscalització del compte general de La Generalitat corresponent a l'exercici 2017 (RE número 120. 072) que inclou l'informe de fiscalització de la Ciutat de les Ciències, SA (RE número 111. 423), de la Fundació Palau de les Arts Reina Sofia (RE número 111. 734); del Circuit del Motor i Promoció Esportiva (RE número 113. 355); de la Fundació per al Foment de la Investigació Sanitària i Biomèdica (RE número 113. 686); de la Societat Anònima de Mitjans de Comunicació de la Comunitat Valenciana, SAMC (RE número 114. 962); de la Corporació Valenciana de Mitjans de Comunicació, CVMC (RE número 114. 963); de l'Institut Valencià de la Joventut (RE número 116. 334); de l'Institut Valencià d'Investigacions Agràries (RE número 118. 498); del Consorci Hospitalari Provincial de Castelló, despeses de personal (RE número 119. 029) i de l Consorci Alacant 2011, 2014 i 2017 - Volta al Món a Vela (RE número 114. 464), corresponents a l'exercici 2017.

El senyor president:

I, ara, passem al primer punt de l'ordre del dia, que és la lectura i aprovació de l'acta de la sessió anterior. Si no n'hi ha cap aclaració ni cap inconvenient per part dels grups parlamentaris, la donarem per aprovada.

I, ara, passem ja al punt dos, que és l'informe de fiscalització del compte general de La Generalitat corresponent a l'exercici 2017 i tots els seus informes complementaris.

Per tant, senyories, com saben, anem a tindre una intervenció del síndic sense límit de temps i, després, segons allò acordat pels portaveus dels grups parlamentaris, n'hi haurà una intervenció de menor a major per part dels grups parlamentaris de. , ¿hem dit deu minuts? , i una segona per a les rèpliques de huit minuts.

Per tant, done-li pas, per favor, al síndic.

Molt bé, senyor Cuquerella, com ja hem explicat als grups parlamentaris, i segons l'acord que han pres, vosté tindrà una primera intervenció sense límit de temps -com sap-; després, n'hi haurà una intervenció dels grups parlamentaris de menor a major per un temps de deu minuts; posteriorment, vosté contestarà; i un torn de rèplica per part dels grups parlamentaris de huit minuts.

Per tant, senyor Cuquerella, quan vullga té vosté la paraula.

El senyor síndic major de Comptes:

Moltes gràcies.

Bé, anem a intentar sintetitzar el més important d'un munt d'informes que anem a presentar hui perquè estarà tant l'informe del compte general de La Generalitat i tots els seus ens, com també el compte general de les entitats locals, en este cas de l'any l'anterior que és l'últim que teníem, i el d'universitats i cambres de comerç.

Clar, intentaré fer una síntesi molt semblant a la síntesi que ja tenen en el volum 1 de l'informe, que des de fa anys tenim el costum de dedicar un volum 1 com a síntesi de tot l'informe complet. Vullc començar fent una menció a algunes novetats de la llei de la sindicatura que afecten a estos informes.

Per un costat, l'article 9 el que fa, bé, recorda que la fiscalització dels comptes generals ja van ser presentats per la conselleria abans del 30 de juny, tal, i prèviament haurà de ser aprovat per ple del Consell. Especialment, el que volia ressaltar d'eixe article és el que ve ara. Clar, això suposa que nosaltres assumim el repte de fiscalitzar-ho abans del 31 de desembre, i a la vista de l'informe que nosaltres fem és el que els parlamentaris poden valorar quina ha sigut la gestió del govern.

Per tant, en el fons el nostre informe no és un informe que haja de ser aprovat o no, és un informe que ahí està, nosaltres el presentem, el publiquem, i vinc ací i el torne a presentar, però en el fons açò el que ha de servir és com a eina perquè vostés es facen una idea de la gestió, ¿val? Per tant, jo ací no vaig a poder dir molt més del que ja està en l'informe.

Una altra de les coses que vullc comentar de la nova llei és que el nostre àmbit subjectiu ara s'ha ampliat. Clar, ara, en estos moments, estem parlant de ¿quines entitats entren dins del nostre àmbit subjectiu? Doncs totes aquelles que estiguen participades o finançades majoritàriament pel sector públic, per La Generalitat, entitats locals, per universitats públiques, o aquelles que controlen, que el sector públic està controlant la seua gestió o està nomenant a més de la mitat dels membres; i, per una altra banda, que la legislació pressupostària que resulte d'implicació la integre ja directament el sector públic. ¿Què vol dir açò? Que hem començat ja en la sindicatura a elaborar un inventari dens, que serà un inventari permanentment actualitzat perquè no se'ns escape cap dels ens que entren ara en el nostre àmbit subjectiu d'actuació.

I, clar, molts d'estos ens, la majoria d'ells, doncs ja rendiran comptes directament a través del compte general de La Generalitat, altres dins d'algun ens local, i aquells que s'escapen a un o l'altre hauran de rendir els comptes directament a la sindicatura, bé siga en una pantalla adequada de la nostra web o, en el cas de les corporacions locals, en la plataforma que tinguem en el Tribunal de Comptes habilitada juntament amb els òrgans de control extern.

I un tercer punt que vullc comentar de novetats en la llei és que, a conseqüència del període de negociació de la llei, alguns grups parlamentaris demanaren a la sindicatura la possibilitat de conéixer els informes en un estadi previ a la publicació definitiva. Nosaltres diguérem que això no era possible, que a mitat de fiscalització no podíem mostrar perquè això formava part del nostre paper de treball i que l'única cosa que podíem publicar era el final, però sí que el que comentàrem és que, ja que n'hi ha alguns informes com és el del compte general que conté molts subinformes, el que sí que podíem fer és que estos subinformes en el moment que estigueren acabats doncs publicar-los, i no esperar-nos a final d'any per a fer una publicació conjunta de tots.

Per això, enguany, hauran observat que els informes dels organismes autònoms, de les empreses, dels consorcis, han anat eixint entre setembre, octubre, novembre, i principi de desembre, ha anat eixint de manera independentment, en compte d'abans que el que fèiem era que en l'informe apareixien tots junts. Eixa és un poc la diferència.

Clar, estos deu, per exemple, ací n'hi ha deu informes que han anat apareguent en l'últim trimestre, i tots estos continuen estan dins d'eixe volum 1 en què nosaltres resumim tot i, després, estan dins del corresponent volum 2, 3, 4, 5, 6, de l'informe, on ahí n'hi ha un control forma de cada tipus d'ens i un enllaç a eixe informe previ que ja estava aprovat i publicat prèviament.

Centrant-nos ja en el que és el compte de l'administració de La Generalitat, i començant per l'auditoria financera, el que podem dir és que, bé, en termes generals, com un resum, que els comptes generals s'han presentat d'acord amb els principis comptables, ¿d'acord? , i complint la legalitat, excepte algunes excepcions que són les que anirem repassant posteriorment, no hem trobat situacions (inintel·ligible) … comptable.

I per anar repassant els principals aspectes doncs recordem que l'immobilitzat no financer en estos moments són 17. 900 milions d'euros, que estan comptabilitzats en el balanç però que no es troben recollits en un inventari complet i actualitzat perquè no existia, ens consta que la direcció general del sector públic i model econòmic i patrimoni està elaborant este inventari i supose que prompte el faran públic.

Per una altra banda, un altre aspecte que, bé, jo crec que tots els anys es recorda, és el tema de liquidació dels contractes de concessió de l'assistència sanitària integral. En el que és model Alzira encara n'hi ha 35 liquidacions anuals que estan pendents, algunes d'elles que no s'ha arribat ni a liquidar però altres casos que sí que n'hi ha una liquidació però esta liquidació ha sigut impugnada, o està en tràmits, o ha sigut recorreguda, n'hi ha diferents situacions. Però, en total n'hi ha unes 35 liquidacions que encara no estan clares, la qual cosa, bé, ens dificulta poder valorar quins efectes pot tindre açò dins del compte.

Per una altra banda, les ajudes del pla d'habitatge, encara vegem que n'hi ha un passiu del balanç d'uns 21 milions d'euros per obligacions pendents d'aplicar al pressupost i 42 milions de les provisions per estos expedients. S'ha reduït l'import respecte a anys anteriors però en la sindicatura reconeguem que mantenim encara dificultats per a estimar raonablement les obligacions que haurà de reconéixer La Generalitat.

Quant a la Societat de Garantia Recíproca, ahí doncs observem i estimem un risc de 104 milions d'euros per reavals que haurà d'atendre La Generalitat derivats d'estos contractes que s'han subscrit entre l'IVF i SGR, la Societat de Garantia Recíproca, i la cobertura d'aquest risc ha dotat una provisió, simplement de 30,7 milions d'euros.

Altres provisions que també n'hi ha, doncs n'hi ha molts procediments judicials en curs, o alguns procediments judicials en curs, que podien derivar responsabilitats per a La Generalitat que no ha sigut pogut estimar la quantia. I, bé, sí que observem que del que sí que s'ha pogut analitzar un poc més és (inintel·ligible) . de provisió d'uns 87 milions per la cobertura de passius contingents, ¿no? , que podran tindre en el futur algun efecte.

Per altra banda, els creditors per operacions, els famosos comptes 409 i 411, els creditors per operacions pendents d'aplicar al pressupost i per planificació dels crèdits pressupostaris, està de l'ordre de 963 milions el compte 409 i 289 el 411. Com tots els anys passa, durant l'exercici s'imputen algunes despeses que s'havien realitzat en exercicis anteriors, i altres que s'havien realitzat en l'exercici actual doncs passen a l'exercici posterior. Realment, si açò ho periodificàrem correctament l'efecte net vindria a ser de 12 milions, és a dir, pràcticament s'ha anat atenent les obligacions que teníem dels exercicis anteriors amb la mateixa quantia de les que s'han passat a l'exercici posterior.

Quant al compliment de la normativa, seguint també dins del compte de l'administració de La Generalitat, podem dir que, bé, n'hi ha despeses de cobertura pressupostària, este és del compte 409 i cal recordar que açò trenca la normativa, bé, és cert que n'hi ha possibilitat de convalidar les obligacions d'exercicis anteriors però el que s'ha d'evitar és… Este compte existix, existix justament perquè ahí apareguen este tipus d'obligacions però no s'ha d'abusar d'ell.

Les consignacions definitives del pressupost han sigut insuficients per a atendre transferències i subvencions. Això és una cosa que tots els anys posem en valor, que al final doncs n'hi ha algunes transferències i subvencions que no es poden cobrir.

En la revisió dels menjadors escolars, tornem a repetir el que l'any passat ja comentàrem, que les ajudes de (inintel·ligible) . primària i infantil, tant les ajudes com el que són els monitors, estos són uns contractes que hauria d'efectuar directament la conselleria, i actualment s'està fent pels diferents col·legis.

Això és cert que la llei ho marca d'esta manera, i som conscients perquè moltes vegades ho hem parlat en personal de l'àmbit educatiu, que açò és pràcticament impossible de complir pel que suposa de desgavell perquè això realment, doncs, és una cosa que es fa pel seu compte. Però nosaltres hem de recordar que açò és el que marca la llei.

Quant a la Fundació del Centre d'Investigació Príncep Felip i la Fundació per al desenvolupament i la innovació de la Comunitat Valenciana, insistim que els centres gestors de les subvencions han d'assegurar que les ajudes concedides no contravenen les disposicions del dret comunitari, ¿val? , i per tant determinar amb claredat quina naturalesa jurídica, pública o privada d'estos ens.

Un altre aspecte, que també solem destacar, és que els pressupostos inicials de La Generalitat haurien d'incloure únicament aquelles previsions d'ingressos raonables. És cert -i som coneixedors- que n'hi ha hagut nombrosos anuncis en els últims anys sobre modificació imminent del sistema de finançament autonòmic, però, bé, això per ara, per ara no s'ha efectuat i, per tant, hem de tornar a insistir que siguen raonables les previsions d'ingressos.

Per una altra banda, simplement recollir com la dada, al final el dèficit de la Comunitat Valenciana, segons les dades del ministeri d'hisenda, va ascendir en el 2017 a un 0,81% del PIB, quan l'objectiu fixat era del 0,6%. Es va superar, de nou, com tots els últims anys, cada vegada la diferència és menor però continua superant-se l'objectiu.

Ja centrant-nos en els aspectes de la fiscalització de la contractació, bé, doncs, podem comentar que hem analitzat a fons 46 expedients, i dels quals anem a resumir un poc quins són els aspectes que hem trobat conflictius o amb unes excepcions. En sis dels expedients, per exemple, hem vist que el contracte no conté un preu cert o no està ben determinat.

Per una altra banda, els criteris objectius en l'adjudicació no tenen la preponderància que realment haurien de tindre en molts casos, i ha acabat decidint-se en funció de criteris basats en judicis de valor. Açò, moltes vegades, sol passar doncs perquè al final, per exemple, la puntuació que s'atorga al preu acaba sent menor al que en teoria aparentava ja que o es donen punts a totes les ofertes, independentment que haja hagut baixa o no, o que pel sistema en què se marquen les ponderacions i les proporcions acaba donant poc de valor a diferències de preu. I, per tant, hem vist que en deu expedients eixos criteris objectius no tenen la preponderància que haurien de tindre.

En dos expedients hem vist que l'objecte del contracte no estava clarament determinat. En dos expedients també hem vist que faltava la documentació acreditativa de la solvència econòmica, financera, professional o tècnica del contractista. En tres expedients ens hem adonat que no constava la documentació acreditativa de la capacitat del contractista.

Per altra banda, en dos expedients observem que no es fonamenten, que és una raó d'exclusivitat en l'adjudicació per mitjà d'un procediment negociat, per un negociat necessiten fonamentar bé el per què d'esta exclusivitat.

I en quatre expedients hem vist els criteris d'adjudicació en els plecs de condicions administratives particulars no queden prou detalles.

I després en dos expedients més també hem vist que tampoc es complixen els requisits per a la tramitació d'urgència. Passa en alguns casos que és cert que ja per urgència a última hora s'ha de tirar mà a esta forma de tramitació, però en alguns casos per una matèria que realment haguera pogut ser previsible i no haver arribat al cas de la urgència, no? , però això ho hem trobat en dos expedients.

Seguint. Anunci de licitació, no consten els criteris de valoració i ponderació clarament, això passa en quatre expedients. En dos expedients els augments de preu de les anualitats no s'ajusten a la normativa.

I un comentari en general que hem observat en la majoria dels expedients és que no es justifica adequadament l'elecció del procediment triat per a l'adjudicació i dels criteris considerats. Això tot són quant els 400 expedients que havíem analitzat a fons.

Quant als contractes menors, ens hem centrat en estudiar els de tres centres hospitalaris i els de tres conselleries. El que s'observa és que amb caràcter general hi ha una justificació insuficient de la necessitat i idoneïtat de cada tipus de contracte, i en algun cas algun indici de fraccionament indegut en alguns casos.

Altres aspectes que hem considerat rellevants dins del compte de l'administració i que volem destacar.

Bé, hi ha un desequilibri patrimonial gran en el balanç. Els fons propis actualment, bé, en el moment de. , a 31 de desembre de 2107, els fons propis són negatius per valor de 29. 294 milions. Clar, açò ve per una acumulació de molts anys de resultats negatius.

Per una altra banda, el deute financer, a final d'any, és de 45. 000 milions, 45. 600, dels quals més de 37. 000 corresponen al deute provinent d'estos mecanismes estatals, el FLA i altres.

Per una altra banda observem, clar, hi ha un desestalvi, en el compte de resultats econòmic patrimonial hi ha desestalvi de uns 1. 300 milions. I la liquidació del pressupost mostra un resultat pressupostari negatiu al voltant de 1. 900 milions i una variacioneta de passiu, un augment de l'endeutament per 2. 269 milions.

Quina és l'evolució de resultat pressupostari? Bé, observem que l'evolució en els últims anys ha sigut positiva, cada vegada el dèficit ha sigut menor, continua sent elevat, i això cal anar reduint-lo, però sí que és cert que ha anat reduint-se en els últims anys.

Els ingressos? Els ingressos (inintel·ligible) . ha sigut que en els dos últims anys ha hagut un increment substancial. En 2016 va haver un increment dels ingressos de l'11,6% i en 2017 del 14%. Açò ha sigut la causa principal que el dèficit haja anat reduint-se. Perquè, com ara vorem, quan parlàvem de les depeses, ací les despeses. Abans de parlar de les despeses sempre fem un ajust. Per què? Perquè, clar, les despeses, volem tindre despeses netes d'estes obligacions no reconegudes pressupostàriament. Clar, aquelles que antigament se dia «factures al calaix», no? , aquelles que són d'un exercici, però passen a l'exercici següent, doncs realment el que volem és ajustar-les per a planificar-les adequadament i tindre-les en compte en l'exercici que realment se (inintel·ligible) .

Açò fa que les ONR en la sanitat, que és principalment on se dóna el cas, s'han rebaixat ja molt en els últims anys. I en els dos últims exercicis s'ha quedat estable, encara que pareix que haja remuntat un poc, realment ha sigut un canvi del criteri de comptabilització en 2016 i en el 2017. Però realment s'han quedat ahí estables, no acaben de desaparèixer estes, però no s'augmenten més.

Clar, una vegada fet este ajust, tenim que el que és la despesa real en esta estimació és la següent. Vegem que, aixina com en el 2016 sí que va haver una reducció, en el 2016 els ingressos augmentaren i les despeses baixaren i això va fer que se reduïra el dèficit. En el 2017 realment la reducció del dèficit ha sigut principalment per la via de l'increment d'ingressos. Com vegeu, les despeses també han augmentat.

El dèficit pressupostari, ací el tinguem, que havíem comentat abans que era de l'ordre de 1. 890 milions, és el menor dels últims anys, però principalment per l'evolució dels ingressos. Han hagut dos anys d'un increment substancial.

Açò mos porta a que l'endeutament, clar, si continuem sumant dèficit l'endeutament continua creixent. Observem la línia de color blau que, encara que cada vegada augmenta menys l'endeutament, segons dades del Banc d'Espanya, però continua sent creixent.

Ara bé, una cosa a tindre en compte, i que és important ressaltar-la, és que l'endeutament en termes de PIB, com a percentatge respecte al PIB, enguany, en 2017, per primera vegada s'han reduït, des de l'any de l'inici de la crisi sempre ha anat creixent, creixent el deute en relació al PIB, i en el 2017 és el primer any que s'ha rebaixat. Per què? Perquè el PIB estava creixent i el dèficit està creixent menys, i per tant l'endeutament també està creixent menys.

Bé, és ja també un clàssic en els nostres informes sempre ressaltar la importància que té l'infrafinançament autonòmic en els comptes de La Generalitat. Enguany hem repassat un poc breument quines són les conseqüències. Per una banda, observem una falta d'equitat vertical, i això basant-nos en l'informe que feren en la comissió d'experts creada pel ministeri. Insistisc molt en la necessitat de prioritzar la suficiència financera dels serveis públics fonamentals, independentment de quina administració siga la que està prestant el servei. Açò el que ve a dir quan lliges la lletra menuda és que en les comunitats autònomes estan rebent menys ingressos dels que realment els pertocaria, tal com s'hauria d'estar repartint els ingressos per atendre les despeses principals i prioritàries, com són l'educació, la sanitat, els serveis socials.

Independentment d'eixa falta d'equitat vertical, que això afecta a totes les comunitats autònomes per igual, en el cas de la Comunitat Valenciana té també un altre problema, i és una falta d'equitat horitzontal, el sistema de repartiment ens perjudica, i això ja ho hem dit moltes vegades, no vaig a tornar a entrar en el debat.

Conseqüències d'açò? Bé, açò suposa (inintel·ligible) . que va a tindre més problemes de manteniment del serveis públics i, per tant, és important, i des de la Sindicatura no parem d'insistir en augmentar l'eficiència i l'eficàcia dels serveis, i tindre clar quins són els serveis fonamentals, quins són els que s'han prioritzar. I açò també va a suposar problemes financers, que evidentment ja ho són, i de deute, i a la llarga, clar, a la llarga si els tipus d'interés s'incrementaren, és magnificarien encara més els problemes financers per atendre este deute, a no ser que hi haguera un rescabalament per l'infrafinançament patit durant els últims anys, com s'ha demanat en moltes ocasions.

Un altre aspecte que també en la Sindicatura hem volgut constatar i avisar és dels efectes que té en el sector públic, tant la transició energètica com el canvi climàtic. En alguns casos pareix que açò no afecta el sector públic, i no és així. I hem volgut fer un toc d'atenció.

Per una banda, la dimensió dels combustibles fòssils i els problemes que tenim com per a obtindre l'energia per altres fonts renovables, açò fa que s'estiga parlant ja d'un zenit en l'energia que està disponible. Molts científics avisen que no anem a poder augmentar l'energia per càpita. I açò va a tindre una sèrie de conseqüències de cara al que és el desenvolupament econòmic.

Per una altra banda, el canvi climàtic. L'única forma d'atenuar-lo és deixar baix terra l'energia que queda dels combustibles fòssils i no cremar-los. Clar, tant un com l'altre apunten en la mateixa direcció. En quina? En la dificultat del creixement econòmic, siga perquè deixes l'energia dins de terra i no la cremes o siga perquè no pots substituir-la per fonts renovables per les limitacions que tenen, sobretot la necessitat de recursos naturals en molts casos per a generar, emmagatzemar i utilitzar eixa energia.

Conseqüències per al sector públic? Clar, ja no podem confiar en eixe creixement sostingut d'ingressos any a any, hem de començar a pensar que, bé, hem d'augmentar l'eficiència i l'eficàcia, com abans ja he comentat; cada vegada implantar més anàlisi de cost-efectivitat; més auditories operatives, que això en la Sindicatura cada vegada apostem més per estes auditories operatives; i establir eixes prioritats, no només de cara al finançament actual, sinó també de cara al manteniment posterior.

Clar, una vegada vist el compte de l'administració, mos centrem en les entitats, les altres entitats. Per exemple, l'IVAJ. L'auditoria financera l'IVAJ no té una opinió favorable, no hem ressaltat ningun aspecte en particular. Quant al control formal en la rendició de comptes, hem assenyalat que la llei de l'IVAJ no preveu expressament a quins òrgans directius de l'entitat competeix les funcions per a formular i aprovar els comptes anuals.

D'una altra banda, en les recomanacions, fem referència a que cal completar i actualitzar els expedients de personal, amb tota la documentació que acredite els conceptes retributius, que hui en dia no està clar. Establir controls específics per a conciliar les variacions de retribució de personal. Ajustar correctament la retenció de l'IRPF a la normativa. I completar la memòria amb una exposició més detallada en matèria de personal, que en estos moments és escassa.

Quant a l'IVIA, l'auditoria financera destaquem algunes excepcions, entre elles que falta registrar la seguretat social del mes de desembre, que no ha efectuat la provisió per possibles contingències sobre tres demandes d'acomiadament improcedent presentades. D'açò devia haver una provisió segons quin resultat acabe tenint açò.

L'efecte conjunt d'estes dos excepcions hem estimat que és una reducció d'uns 189. 795 euros com a resultat patrimonial.

Quant a les recomanacions dins de l'IVIA: millorar la documentació dels expedients de personal; elaborar un manual de funcions de responsabilitats; establir un sistema objectiu i quantificable del control de presència del personal i completar normalment la informació de les despeses de personal que apareix en la memòria, que pensem que és escassa.

Passem a un altre ens: el Circuit del Motor i Promoció Esportiva. En l'anàlisi del control formal el que observem és que ha hagut unes pèrdues significatives durant l'exercici de 2017, de l'ordre de més de 5 milions d'euros. I altra cosa que destaquem és que els terrenys del circuit són propietat de La Generalitat i no s'ha formalitzat cap cessió, mentre que els accessos i els terrenys adjacents són propietat del circuit. Açò fa que no s'haja comptabilitzat correctament els actius ni s'ha pogut estimar la vida útil de les inversions que hi ha realitzades en estos terrenys.

Quant a la revisió de normativa, de l'expedient de contractació que hem revisat, destaquem ací alguns expedients, en concret el titulat com serveis mèdics en pista. Hem vist que la fórmula establida en el plec per a criteri-preu assignava puntuacions encara que no s'haguera realitzat cap baixa econòmica en l'oferta. Clar, açò, açò s'ha evitar, perquè açò el que fa és limitar la importància relativa del criteri, si al final repartim punts a totes les ofertes, la diferència del preu reduïx molt la seua importància a l'hora de ponderar-la.

Quant a subministrament i instal·lació d'envelats per a la Moto GP, hem vist que no consta la motivació de quina ha sigut la decisió de la resolució d'adjudicació per l'òrgan de contractació. I en el cas dels expedients d'assistència mèdica en pista i els serveis de seguretat s'han prestat sense cobertura contractual en estos dos casos.

I què recomanem per al circuit? Fonamentar bé en quins casos és idoni la concessió d'entrades gratuïtes. En tots els contractes hauria de constar un certificat que acreditara si hi ha fons suficients per atendre els pagaments. Reorganitzar un poc el departament de contractació amb més mecanismes de control intern, que hem vist que. , mecanismes de control intern eren defectuosos. Precisar en més rigor els elements que determinen la solvència tècnica i professional, l'avaluació d'esta solvència. I formalitzar un document específic que certifique que els subministraments o que els serveis que s'han realitzat aporten les disposicions dels plecs, de les clàusules administratives.

Canviant ja a un altre ens, a la Ciutat de les Arts i les Ciències. Dins del control formal hem observat l'existència de deteriorament en el trencadís de la coberta de l'Àgora, que Cacsa no ha pogut estimar, i un fons de maniobra negatiu per un import de 40 milions d'euros. I en la revisió de la normativa aplicable a la contractació hem detectat incompliments significatius que no. (Veus) En la revisió de la normativa hem vist que en la contractació no s'han detectat incompliments significatius, i tot resulta conforme a la normativa jurídica aplicable.

Quant a les recomanacions, bé, no s'ha de limitar el termini de garantia. Realment, això suposa aconseguir millors ofertes.

Els procediments negociats sense publicitat s'han de fer constar de maner expressa la referència a quin és el precepte legal i quines causes hi concorren.

Per una altra banda, una altra combinació és evitar la funció de pròrrogues no previstes en el contracte original.

I en el plec de condicions administratives particulars, s'ha de definir clarament l'objecte contractual, a fi de deixar clares les prestacions per les qual s'està pagant.

I, per últim, limitar els procediments d'urgència als supòsits que realment estiguen justificats i agrupar els contractes sempre que siga possible. Això va referència a una cosa que vaig comentar. En alguns casos, al final, s'instrumenta per la via d'urgència alguns procediments que realment amb una millor previsió s'hagueren pogut fer per la via habitual.

Quant a la Corporació Valenciana de Mitjans de Comunicació, en l'auditoria financera destaquem algunes excepcions. Per una banda, una inadequada comptabilització de les transferències que La Generalitat ha fet a la corporació, de manera que el que ha fet ha segut un poc unflar el balanç, perquè s'ha sumat i s'ha restat el mateix. En el fons no té repercussió en el resultat, però simplement considerem que alguna partida no devia haver-se sumat i restat posteriorment, sinó simplement haver cancel·lat.

El contingut informatiu insuficient de la memòria sobre les existències. Clar, passa que n'hi ha alguns pagaments anticipats a empreses adjudicatàries sense que aquestes empreses hagen fet cap entrega de materials i sense que se'ls haja requerit unes garanties oportunes. Però això en la memòria hauria d'estar millor explicat.

El contingut informatiu de la memòria sobre despeses de personal la considerem insuficient. Nosaltres destaquem que en 2017, al final…, a la finalització de l'exercici, hi havia 62 llocs de treballs previstos en la plantilla, dels quals s'havien cobert 48 de manera provisional amb borses de treball temporal, i 41 dels quals procedien de l'antic grup RTVV. Em referisc al 2017, encara no estaven les emissions.

Quant a la revisió de control intern i de la contractació, volem destacar: incompliments relacionats amb els criteris d'adjudicació, informació insuficient, justificació documental insuficient sobre els criteris o que no ha resultat efectiva la importància relativa del criteri preu. Això és una cosa que hem vist… que estem reiterant. En molts dels expedients revisats trobem que al final la importància que havia de tindre el criteri preu acaba disminuïda per com s'està ponderant al final.

Per una altra banda, seguint en la revisió de control intern i de la contractació, la norma per a la selecció i contractació dels continguts, del que és la producció associada per la Societat Anònima de Mitjans de Comunicació, no regula suficientment els principis general de contractació pública. Açò tornarem ara a continuació, quan entrem a la societat anònima, i ahí desglossarem un poc a què mos referim. Per no repetir, perquè anem a parlar-ho a continuació.

Centrant-mos ja en la Societat Anònima de Mitjans de Comunicació, en l'auditoria financera el que fem és destacar algunes excepcions, entre elles, semblants a les que havíem destacat anteriorment en la corporació valenciana.

Fixen-se, que és un poc… les excepcions que destaquem en la corporació i les que estem destacant en la societat anònima vénen a ser molt semblants: una inadequada comptabilització de les transferències de La Generalitat -això que havíem comentat abans que s'havia sumat i restat-, un conducte informatiu insuficient de la memòria sobre les existències, un conducte informatiu insuficient de la memòria sobre despeses de personal.

Torne a repetir, això està centrat… és l'informe del 2017. En aquell moment hi havia previst tot per a 69 llocs de treball, dels quals 23 havien sigut coberts de manera provisional, i 20 dels quals procedien de l'antic grup RTVV.

També destaquem que el nomenament de la directora general de la societat, ha hagut un recurs contenciós administratiu i està pendent de resoldre's pel tribunal.

Quant a la revisió de control intern, el personal i la contractació, destaquem que s'han contractat tres directius sense la realització de processos selectius que garantiren el compliment dels principis d'igualtat, publicitat, mèrit, capacitat, que estan previstos en la norma de creació.

Una justificació insuficient de les necessitats en els contractes menors.

I la norma per a seleccionar la contractació de continguts en règim de producció associada per la societat anònima que abans ja ho havíem insinuat, no regula suficientment els principis generals de contractació. En particular, que cal requerir els contractistes que acrediten els requisits de capacitat, de solvència i de nou vinculació a la societat.

I, per una altra banda, tampoc consta que la societat comprove els requisits de subcontractació estipulats en els contractes.

Canviant a un altre ens, el Fisabio, la Fundació per al Foment de la Investigació Sanitària i Biomèdica, quant al control formal, observem que els òrgans de govern i direcció no han presentat l'informe sobre el grau de compliment del codi de conducta, que és una cosa que la Comissió Nacional de Mercat de Valors exigix, i hi hauria d'ajustar-se per a, d'esta manera, ajustar ahí les inversions financeres temporal que faça qualsevol fundació.

No ha presentat l'informe sobre el compliment de les obligacions de caràcter econòmic i financer, que ha de fer per ser una fundació del sector públic.

I destaquem que en el balanç i el compte de resultats no separa en els nombrosos crèdits i deutes, ingressos i despeses de diverses operacions amb La Generalitat i amb les entitats del sector públic instrumental.

Quant a la revisió de la normativa de contractació, observem que la fórmula emprada habitualment no assegura la selecció de l'oferta econòmicament més avantatjosa.

I en el que és l'activitat de l'assistència oftalmològica, Fisabio ha contractat una sèrie de subministraments i serveis d'una manera directa, sense tramitar els deguts expedients de contractació.

Per una altra banda, ja centrant-mos en la revisió de la contractació… continuant amb la revisió de la contractació, volia dir, no s'han respectat els principis d'igualtat, transparència i concurrència en un expedient de subministrament i instal·lació per a posar en marxa una sala, en particular, de contenció biològica.

I quant a les recomanacions, considerem que s'ha d'esmenar la irregularitat que suposa l'ús de l'immoble on Fisabio exercix precisament la seua activitat, ja que no s'ha tramitat l'expedient administratiu d'autorització corresponent per La Generalitat.

I, per una altra banda, caldria millorar el control de l'activitat investigadora i millorar l'ús dels recursos públics. I per això recomanar acreditar a Fisabio com a un institut d'investigació.

I també elaborar un manual intern de contractació que estiga adaptat a la llei de contractes.

Canviat a la Fundació del Palau de les Arts Reina Sofía, observem dins del control formal, que no ha presentat l'informe sobre el compliment de les obligacions de caràcter econòmic i financer, que està obligat a fer-ho per ser una fundació del sector públic.

Quant a la revisió de la contractació, tornem a insistir que la fórmula emprada habitualment no assegura la selecció de l'oferta econòmicament més avantatjosa. No s'ha licitat l'assegurança a tot risc dels edificis annexos, a pesar que pel seu valor, caldria… és un contracte subjecte a regulació harmonitzada.

Quant a les recomanacions, caldria registrar com a immobilitzat material el cost de l'escenografia i del vestuari de les òperes adquirides i de les de producció i coproducció pròpia.

Per una altra banda, seria també convenient impulsar les gestions per a aconseguir l'ús privatiu dels edificis i dels terrenys del palau, per mitjà de la seua adscripció.

I, per una altra banda, seria convenient que… aprovar unes normes perquè l'ús dels diferents espais que faciliten un compliment específic d'imparcialitat i no discriminació i que se maximitze d'aquesta manera els rendiments econòmics i culturals de la cessió d'estos espais.

Quant al Consorci Alacant Volta al Món a Vela, destaquem que el consorci no ha elaborat cap any els pressupostos ni els comptes anuals que es preveuen en els seus estatuts i que no ha complit la seua obligació legal de retre comptes anuals a la Sindicatura de Comptes, a través de la intervenció.

Ha faltat transparència sobre l'activitat del consorci, ja que no sols no ha retut comptes, sinó que tampoc ha oferit una informació en una pàgina de web pròpia o, almenys, en alguna de les entitats consorciades, com obligaria la llei de transparència.

I una cosa a tindre en compte és que la Fundació de la Comunitat Valenciana Alacant Port Eixida de la Volta al Món és una fundació privada constituïda per la mercantil, per la Volvo Ocean Race, i que es va integrar com a membre del consorci.

Clar, esta fundació és que l'assumix la realització del programa d'activitats i és l'entitat perceptora de les generacions i aportacions. Ara bé, com que la fundació té caràcter privat, no ret comptes ni a la intervenció ni a la Sindicatura de Comptes. Per això insistim en la falta de transparència.

I els comptes anuals de la Societat Projectes Temàtics de la Comunitat Valenciana, que és a la millor on, bé, s'haguera pogut donar part d'esta informació, tampoc oferixen una informació tan detallada com per poder quantificar els ingressos i les despeses pels contractes signats amb la mercantil. Tant per una via com per l'altra, al final és difícil saber què està passant.

Quant al Consorci Hospitalari Provincial de Castelló, l'auditoria financera de les despeses de personal, hem detectat algunes excepcions, que comentem a continuació. Per una banda, incompliments en els procediments, que posen en qüestió l'eficàcia del control intern i, per tant, afecten a la fiabilitat de la informació que treballem en els comptes.

Per una altra banda, el personal està reclamant per via judicial el pagament del complement de productivitat, però el consorci no ha estimat les contingències que puguen derivar-se d'aquests conflictes.

Per una altra banda, el contingut de la memòria sobre despeses de personal la trobem que és insuficient. El consorci està cobrint les seues necessitats de personal utilitzant sistemes de provisió temporal que resulten al final ineficients i ineficaces.

I també destaquem no s'adequa la comptabilització de l'ajornament en el pagament acordat en la seguretat social. Se va acordar un pagament i tal com està comptabilitzant-se no està fent-se adequadament.

Dins del control formal, simplement destaquem que hi ha un desequilibri econòmic i financer molt elevat per les pèrdues continuades derivades de la insuficiència financera recurrent de tots els anys.

I ja dins de l'aspecte de la revisió dels requisits legals i reglamentaris, volem destacar que no es duen a terme les funcions essencials de control intern per a comprovar que l'activitat econòmica es realitza d'acord amb els principis de legalitat i bona gestió. Cal insistir en millorar el control intern del consorci. De fet, en el 2016, el consorci va sol·licitar la conselleria que la intervenció general establira aquest control.

S'han pagat diversos complements salarials que no estaven previstos en les tables retributives. En la revisió de contractes hem observat que no consta en tots els casos que la conselleria d'hisenda haja autoritzat la contractació temporal.

I en les recomanacions destaquem un parell. Per una banda, que el consell de govern del consorci, juntament amb la diputació provincial i La Generalitat, ha d'adoptar les mesures oportunes per a una gestió econòmica eficient i eficaç dels seus recursos humans i evitar esta contractació temporal continuada.

I, per una altra banda, cal analitzar a fons els informes que ha fet el servei de recursos humans, que una de les alternatives que planteja és la laboralització de la plantilla i la dissolució com a tal del consorci i la integració dins la conselleria de sanitat.

Informe de fiscalització del compte general de les entitats locals de la Comunitat Valenciana, corresponent a l'exercici 2016 (RE número 113. 052); de la Universitat d'Alacant, despeses de personal, corresponent a l'exercici de 2017 (RE número 119. 497); de les cambres oficials de comerç, indústria i serveis i navegació de la Comunitat Valenciana i el seu Consell, corresponent a l'exercici de 2017 (RE número 119. 933) i de les universitats públiques de la Comunitat Valenciana, corresponent a l'exercici 2017 (RE número 120. 073)

El senyor síndic major de Comptes:

Amb açò acabem en el que és el compte general de la Generalitat i entrem en altre dels informes que també havíem de donar compte hui, com és el de les entitats locals, en este cas, de 2016; el de 2017 s'està ja treballant però encara no hi ha un informe.

Ací, evidentment, vaig a fer-ho molt més breu, perquè l'informe no és tan extens com l'altre.

Ací podem resumir. Quant a l'execució del cicle pressupostari, destacar que el 71% de les entitats locals no van aprovar el pressupost dins del termini legal, el 35% no van aprovar la liquidació dins del termini legal i el 15% no va aprovar el compte general dins del termini legal.

Quant la primera xifra, que resulta més espectacular, el 71%, hem de tindre sempre en compte que no sempre és per un problema a la millor del ple de l'ajuntament. Ha hagut casos. , bé, les diferents dinàmiques entre l'oposició dificulta moltes vegades el poder aprovar un pressupost.

Però la resta de xifres són xifres més a fixar-se, el no aprovar la liquidació a temps o no aprovar el compte a temps.

La presentació del comptes. Bé, podem destacar que a 31 de desembre de 2017 -clar, els comptes, recorde que s'han de presentar a meitat d'octubre-, però a 31 de desembre de 2017 faltaven per presentar els comptes de 43 entitats locals, de les quals 26 eren municipis. I a 30 de juny de 2018, que és quan ja tanquem ja l'ús de les dades per a elaborar l'informe, havien presentat 23 d'elles, i hui en dia estan presentats el cent per cent de 2016.

A mode d'informació addicional, els puc dir que he estat consultant-ho -perquè això se pot consultar en la mateixa web de la sindicatura, este matí abans de vindre he estat mirant-ho-, i ja els comptes de 2017 he vist que, a data de hui, ja han presentat tots els municipis, llevat de huit. I encara. , bé, sempre solem donar un marge, com he vist ahí en l'informe de l'any anterior, fins al 30 de juny, per a considerar quina han arribat, encara que han arribat tard, però els considerem igual dins l'informe.

Enguany. Bé, la veritat és que en el cas valencià podem estar orgullosos que és un dels territoris on major presentació d'informes. de comptes hi ha. I, bé, açò. , jo crec que ahí cal valorar dos qüestions: per una banda, que la sindicatura manté sempre una actitud molt proactiva recordant, fent requeriments continus perquè presenten els comptes.

I, per una altra banda, una altra característica que passa en la Comunitat Valenciana i és que els ajuntaments no poden percebre les subvencions si no estan al dia en la rendició de comptes a la sindicatura. Açò, vullgues que no, pica molt, no? , i, al final, els ajuntaments no tenen més remei que posar-se al dia. De fet, açò s'està començant a copiar en altres comunitats autònomes. Han vist que ací funciona bé i en comunitats autònomes també s'està fent.

I perquè es facen una idea, els municipis que han retut comptes dins del termini, representen el 97% de la població de la Comunitat Valenciana. És que, al final, els principals ajuntaments estan tots i…

Per una altra banda, les incidències pressupostàries més freqüents que hem observat en els comptes, per una banda, hem observat en alguns casos romanents de tresoreria per despeses generals negatives; algun resultat pressupostari negatiu; en alguns casos, falta d'estimació de l'import de cobrament dubtós, a l'hora de determinar el romanent de tresoreria.

Quant als agregats destacables, no? , doncs, observem que el romanent agregat de tresoreria per despeses generals, és positiu. En el cas dels ajuntaments, 864 milions; en el cas de les províncies, 368 milions; açò, el que ve a indicar-nos és una situació que actualment està globalment sanejada, els ajuntaments, les corporacions locals en general. I, si fem una comparació homogènia dels municipis, vegem una evolució positiva. Si comparem 2016 respecte al 2015. A què em referisc per homogènia? Clar, al final, els municipis que integren l'informe d'un any i d'un altre, encara que la majoria són els mateixos, pot passar el cas que alguns dels que no havien lliurat a temps se despengen, no estan en un exercici i sí que estan en l'altre.

Per tant, el que fem és que. , fem un estudi homogeni perquè comptar exactament els mateixos en un cas i en l'altre per a poder vore com ha evolucionat. En este estudi que fem homogeni, el que destaquem és que el resultat pressupostari ajustat ha augmentat, tant en els municipis, quasi un 8%, com en les províncies, més d'un 14%, i que el romanent de tresoreria per despeses generals també ha creixcut. En els municipis, un 21% i, en les províncies, un 8%. I la reducció de l'endeutament amb els bancs, tant a llarg termini com a curt termini, és substancial. Del 15% en el cas de llarg termini i del 3% en el cas del curt termini.

I les operacions pendents d'aplicar al pressupost, que estan contemplades dins del compte 413, han disminuït un 49%, s'han reduït a la mitat d'un any a l'altre. Per tant, bé, se dóna una imatge d'un sector públic local que ha anat sanejant-se.

Deixem ja el compte general d'entitats locals i passem al d'universitats del 2017, que era un altre dels informes que calia treballar hui. També seré breu i resumiré molt el resultat.

Quant a la visió global, informe formal de totes les universitats, destaquem que la Universitat de València no havia reclassificat a curt termini l'anualitat corresponent a l'exercici 2018. És un conveni de finançament subscrit en el 2018 i modificat posteriorment però, clar, ací el que cal fer és reclassificar a curt termini cada anualitat i, en este cas, havíem observat que no s'havia fet.

Per una altra banda, la referència no ha inclòs una referència expressa a si complixen o no els objectius d'estabilitat pressupostària i deute públic perquè la universitat ha considerat que això ja. , realment, les seues xifres computaven dins del càlcul de la comunitat autònoma.

Per altra banda, no han sigut retuts a la sindicatura els comptes anuals de la Fundació Universitas, que pertany a la Miguel Hernández, la Fundació Agromuseu de Vera, que forma part de la politècnica de València ni la Fundació Parc Científic de la Universitat de València.

Ja centrant-mos en la d'Alacant, per a la qual hem centrat una part de l'estudi, observem, en el que és la revisió de les despeses de personal de la universitat, no han reconegut uns nou-cents mil euros en el capítol I que van ser reconeguts erròniament en l'exercici 2016. Per tant, això ha fet que s'haveren reconegut en el 2016 i no en el 2017, amb la qual cosa el resultat pressupostari del 2017 està sobrevalorat mentres que el del 2016 està infravalorat.

Per una altra banda, s'han reconegut més de tres-cents mil euros en quotes socials que realment corresponen a quotes a càrrec del treballador. Això altera el resultat pressupostari, el romanent de tresoreria i el compte de resultat, que estan infravalorats per eixa quantia.

I, per altra banda, en els contractes d'investigació hem vist que no se motiven els imports retributius designats a cadascuna de les persones que participen en el projecte. Per tant, no és possible comprovar l'adequació dels imports que ha percebut cada investigador.

Quant a les recomanacions a la Universitat d'Alacant, doncs, per una banda, cal identificar les persones que signen els documents comptables i datar-los. Per una altra banda, establir un sistema objectiu i quantificable del control de presència, diferenciant control de presència del personal docent i investigador i del de personal d'administració i serveis, els PAS.

Per una altra banda, també recomanem que se determinen clarament quins són els imports que s'han d'abonar per conferències realitzades per personal de la universitat i establir un procediment que permeta fer un control de si està complint-se.

I en el capítol VI del pressupost de despeses s'han de registrar aquelles despeses d'investigació que realment siguen susceptibles de produir-se efectes durant diversos exercicis, diferenciar quines despeses van a capítol II i quines van al capítol VI; només aquelles que realment tinguen la consideració d'inversió, de capítol VI.

I cal deixar constància dels controls que s'efectuen sobre les quantitats abonades als professors perquè se puga acreditar bé que no s'han superat els límits legals establerts.

Quant a les cambres de comerç, que ja és l'últim informe dels que havia de donar hui compte, podem dir que en la revisió de control formal totes les cambres, a excepció de. , llevat de la cambra d'Oriola, totes han aprovat i presentat els seus pressupostos en el termini establit.

Els comptes anuals, els informes d'auditoria, tot s'ha remés a l'administració i s'ha retut a la Sindicatura de Comptes dins dels terminis previstos; han depositat dins del registre mercantil els comptes anuals així com l'informe d'auditoria, l'informe anual, i s'han publicat en els portals de transparència; han complit també respecte a la publicació de les subvencions que reben i les retribucions dels seus alts càrrecs.

I en el cas de la cambra de València. , bé, que recordem que és una entitat sense ànim de lucre i està subjecta a tipus reduïts l'impost sobre societats, però, clar, no consta haver aprovat un règim de diversificació d'inversions. Açò és una cosa que caldria i fer l'informe anual sobre el grau de compliment del codi de conducta aprovat per la Comissió Nacional del Mercat de Valors, al qual han d'ajustar-se estes inversions financeres temporals.

I, per una altra banda, també ressaltem que resulta conforme a la normativa el destí que han donat a les quantitats de La Generalitat percebudes pel consell de cambres i per la cambra de València.

Quant a les recomanacions, recomanacions a la cambra de València. Per un costat, ampliar el contingut de la memòria per a millorar la comprensió dels comptes anuals i, per una altra banda, aprovar este codi de conducta propi per a les inversions financeres temporals que abans hem comentat.

Recomanacions per al consell de cambres: garantir que els convenis se subscriguen en el primer trimestre de l'any de la seua execució i que se preveja la possibilitat de fer pagaments anticipats amb caràcter previ a la justificació de la despesa.

Per una altra banda, també recomanem que la memòria dels comptes anuals incloga una nota, que mostre un quadre amb el detall diferenciat de les seues activitats i dels ingressos que són públics i els que són privats.

I, per últim, que en els portals de transparència cal mostrar la informació corresponent almenys als últims tres anys sobre els comptes anuals, els informes d'auditoria, els informes de fiscalització, la memòria d'activitats i pressupostos. Ja hem dit que al portal de transparència sí que havien publicat tot el corresponent a l'any analitzat però el que demanem és que siguen consultables els tres anys últims.

I, amb açò, acabem esta tirada d'informes. I sé que resultat pesat perquè, bé, si vostés estan ahí escoltant-me a mi jo sé que resulta molt pesat perquè hem tractat de resumir en molt poc de temps milers de pàgines. Jo, de totes maneres, els convide, com sempre, a llegir el volum I de l'informe que és on realment sintetitzem i el que en el fons servix de base per a esta presentació.

Per tant, moltes gràcies per la seua atenció i estic a la seua disposició.

El senyor president:

Molt bé. Moltes gràcies, senyor Cucarella.

Per a iniciar el torn d'intervencions dels grups parlamentaris, per part del Grup Parlamentari Ciudadanos, senyor Woodward, per un temps màxim de deu minuts, té vosté la paraula.

El senyor Woodward Poch:

Estamos ante el segundo informe completo de la fiscalización de La Generalitat del gobierno del botànic para este año (inintel·ligible) . 2017 las cuentas que estamos analizando. Y realmente, como hemos comentado con un compañero, parecía que estábamos leyendo el informe del año 2016 también, con las mismas salvedades, los mismos incumplimientos. Bueno, mejor dicho, yo creo que hay más salvedades, más incumplimientos, más precariedad en la gestión y en el control. Es lo que observamos.

El senyor president:

Moltes gràcies, senyor Woodward.

I ara, per part del Grup Parlamentari Podemos-Podem, senyor Torres, per un temps màxim de deu minuts, té la paraula.

El senyor Torres García:

Gràcies, president.

Intentaré breu. I, sobretot, aprofitar que està ací el síndic major de Comptes perquè ens puga donar algunes valoracions i aclariments, perquè, efectivament, com sempre fem la crítica -i crec que ara, amb la nova llei, ja queda un poquet més clar-, no és a vosté a qui hem de replicar, sinó al govern i les conselleries i les institucions de l'administració pública que han gestionat estos pressupostos. I, per tant, a mi m'agradaria aprofitar, no? , ja que està vosté ací, que és menys pesat que vosté mos ho explique que llegir-ho, li ho puc assegurar, que ha fet una explicació prou clara de què han sigut els informes.

I, per tant, doncs, bé, la crítica que fem tots els anys crec que queda ja un poc clara. Però fem la crítica que considerem que, una vegada ja coneguts estos informes i explicats, doncs, almenys, el conseller d'hisenda deuria comparéixer en esta comissió, més que res per complir allò que acordarem que cada sis mesos compareixeria en aquesta comissió i que, llevat d'una compareixença que va fer l'any passat i que queda molt lluny, doncs, encara no hem pogut comptar amb ell perquè puga explicar estos comptes, sobretot estos comptes que, segons l'article 9, deuran ser aprovats pel Ple del Consell. Aleshores, doncs, bé, una vegada els aproven o si ja els han aprovat, que vinguen ací i ens els expliquen i justifiquen per què tantes condicions i tantes excepcions.

Quant a les incidències, bé, la veritat és que jo em vaig enganyar i em vaig llegir el de 2016 primer i, després, em vaig llegir el de 2017. I és el que comentava amb el company, pràcticament els informes són molt pareguts, les incidències es repetixen.

Que ahí, doncs, nosaltres tenim dos crítiques: una és que moltes, com vegem -el tema de l'immobilitzat no financer, el tema de les ajudes al pla d'habitatge, la Societat de Garantia Recíproca, altres provisions-, són coses que no vénen només de 2016, sinó que van arrastrant-se i que sí que notem que s'ha fet un esforç per anar millorant i reduint eixes incidències. Però hi ha altres que sí que són pròpies d'aquest Consell i que en aquestes, doncs, sí que s'ha de fer una crítica dura, que vejam que de 2016 a 2017 no s'haja solucionat o hi haja un avanç substancial en aquestes qüestions.

I ahí, doncs, clarament, jo crec que el tema de les contractacions té dos vessants. Per una part, crec que són intolerables els incompliments comuns que anem trobant, encara que crec que és important la situació en què ens trobem en estos moments en què moltes entitats que abans eren considerades privades, a pesar que gestionaven fons públics, doncs, evidentment, no podien estar fiscalitzades i hi havia una total falta de transparència, com hem vist, per exemple, en el consorci de vela, del campionat del món de vela, en què hi havia una absència total de transparència i no sabem mai el que està passant ni les contractacions ni res.

Per tant, doncs, un toc d'atenció a tantes exempcions i incompliments en les contractacions, però crec que és important que totes aquestes fundacions i entitats, que abans algunes eren privades i que ara formen part del sector públic instrumental puguen estar fiscalitzades i que estic convençut que aquests incompliments. Bé, hem vist en comissions com els mateixos gestors deien que es contractava a dit, o siga, no hi havia cap criteri de valoració i que es contractava. , encara que no sabem ben bé qui era el que contractava i qui era eixe dit -encara que ens ho podem imaginar-. Però vegem que eixes qüestions, doncs, amb un sector públic regulat i on els diners públics vagen a ser gestionats no per fundacions privades, sinó per públiques, doncs, vegem que ho podem. , que hi ha més transparència i evitarem possibles casos de corrupcions.

Però en el tema de contractacions sí que veig que fiquen molta atenció al tema del preu i quasi tots els incompliments o molts dels incompliments fan referència que no es valora suficientment, el criteri del preu.

I ahí sí que m'agradaria saber un poc l'opinió de la sindicatura i sé que moltes vegades les auditories són molt rigoroses en alguns aspectes, però si tenen en compte que s'està intentant que en les contractacions públiques no siga sols el preu, sinó que hi hagen clàusules socials, que inclús algunes vagen per. una de les aportacions que fa aquest nou informe per al tema del canvi climàtic i que, possiblement, són criteris que lleven objectivitat al preu. Aleshores, no sé si en tots eixos contractes que vostés han trobat en què el preu no era el més important, doncs, si incloïen eixes clàusules socials que possiblement lleven eixa objectivitat.

Després, hi ha algunes entitats que jo considere que podrien ser singulars, on hem vist, per exemple, en el Palau de les Arts, que moltes vegades en la contractació d'espectacles el preu podria ser la ferramenta, però això podria restar qualitat als espectacles. Per exemple, si volem que actue Plácido Domingo, doncs, la valoració de Plácido Domingo serà diferent a uns altres i el preu no pot ser l'única valoració.

Per tant, no sé si eixa qüestió l'han tinguda en compte, com la tracten i, bé, com no la veig reflectida en l'informe, doncs, crec que a la millor estaria bé alguna reflexió al respecte.

I dic, fique l'exemple del Palau de les Arts, però també fique l'exemple, per exemple, de l'IVIA, no? , on moltes vegades si vols fitxar talent o si vols recuperar els investigadors valencians que se n'han anat fora, doncs, a la millor, no podem competir en preu, hem de competir en altres paràmetres de qualificació que suposen que el preu mínim no siga el més important.

Aleshores, bé, crec que estaria bé que no es centrara tot en el preu, sinó que. , però que estigueren clars els paràmetres de selecció en cada entitat i que no foren per a totes els mateixos. No sé si queda prou clar.

I, bé, vegem que, almenys, no hi ha cap incidència que haja fet que enguany hagen hagut d'aportar documentació al Tribunal de Comptes perquè han detectat alguna infracció, perquè això és important, crec que s'ha avançat molt en els últims anys en eixa qüestió.

Crec que la tasca de la Sindicatura de Comptes en tota eixa qüestió fa que també els gestors estiguen un poquet més preocupats. No sé si han tingut la temptació d'aplicar el nou règim sancionador i les noves capacitats que tenen. I ahí sí que entraria que ens agradaria que, a banda de l'article i de la valoració general de la presentació dels informes o de l'accés als informes, ens agradaria que fera una valoració de com veuen, des de la sindicatura, la nova llei de la sindicatura, que va ser una llei que tots els grups parlamentaris vàrem treballar jo crec que de manera molt positiva, per a millorar, inclús amb el recolzament de la sindicatura, i ens agradaria una valoració sobre com considera que està afectant eixa llei i els efectes de la mateixa.

Moltes gràcies.

(Ocupa la presidència la vicepresidenta, senyora María Sabina Escrig Monzó)

La senyora vicepresidenta:

Moltes gràcies, senyor Torres.

I ara, per part del Grup Parlamentari Compromís, senyor Juan, té vosté deu minuts.

El senyor Juan Huguet:

Moltes gràcies.

A mi m'agradaria començar de la mateixa manera que ha acabat el company Torres, que era preguntant-li quin havia sigut l'impacte que havia tingut en la tasca que vostés fan, com a conseqüència de l'entrada en vigor de la nova llei de la Sindicatura de Comptes.

Com a comentari, dir que celebrem que no s'haja detectat ningun cas de responsabilitat comptable.

I ja entrant a preguntes, m'agradaria preguntar-li si sap o pot valorar quin és l'impacte que pot tindre per a l'administració el fet que 36 liquidacions de concessions en l'àmbit sanitari estiguen pendents.

Preguntar-li també si creu que açò és conseqüència del normal funcionament dels serveis públics o creu que pot ser conseqüència d'altres qüestions.

M'agradaria saber si té dades ací per a explicar-les respecte a l'evolució que han tingut la 409 i la 411 en els últims anys, ja que això per a nosaltres és molt important.

Volia preguntar-li també, encara que ja ho ha explicat molt bé, però, en fi, no hem de deixar de dir-ho, l'impacte que té l'infrafinançament. I, en eixe sentit, m'agradaria felicitar-lo per les valoracions que ha fet, perquè trobe que queda clar que aixina no podem continuar funcionant. I, encara que el deute respecte del PIB, com bé ha indicat, ha baixat unes dècimes, miren, esta no és manera de funcionar. Una autonomia no pot funcionar en estes condicions paupèrrimes perquè, en definitiva, el que no pot és garantir uns serveis públics i bàsics de qualitat.

També és molt important per a nosaltres saber com ha sigut l'adaptació de La Generalitat a la nova llei de contractes, ja que vosté ha fet una explicació sobre la fiscalització d'uns contractes elegits per la via del mostreig. Però és important destacar que ha entrat una nova llei de contractes i, en el meu cas, per la meua condició d'alcalde, sí que sé que per als ajuntaments està sent un caos esta adaptació a la nova llei de contractes i que, inclús, marca reptes i procediments que són inassumibles per a l'administració local. Però sí que m'agradaria saber el seu punt de vista, com a síndic major, de cara a l'administració autonòmica.

I ja, per últim, parlant de les entitats locals, un comentari, un comentari que és conseqüència de les paraules del senyor Cucarella, del síndic major, i és que els ajuntaments estan fent la seua feina. I, en eixe sentit, s'hauria de legislar -i aixina voldríem que fóra- de manera que es respectara l'autonomia dels ajuntaments.

I si bé és cert que bé ha dit que la situació, de manera general, de les corporacions locals a la Comunitat Valenciana és de sanejament i que s'ha millorat molt els últims anys, aixina ens consta també que està passant a la resta de l'estat espanyol. I d'ahí que pugam dir que les administracions locals han ajudat moltíssim a millorar les xifres del dèficit i del deute públic, moltíssim. I d'ahí que ens reiterem que s'ha de respectar i s'ha de potenciar l'autonomia municipal com a l'administració més propera a la ciutadania i que més en contacte està amb els problemes reals de la població.

Això és tot. Són unes preguntes molt concretes i ja, per anticipat, li done les gràcies per la resposta.

La senyora vicepresidenta:

Moltes gràcies, senyor Juan.

I ara, per part del Grup Parlamentari Socialista, senyor Muñoz, té vosté deu minuts.

El senyor Muñoz Lladró:

Gràcies, vicepresidenta.

Bon dia, síndic major.

Y que a través de la SGR se generó un agujero que el cuantificó, aproximadamente, en 300 millones de euros, para lo cual tuvo que haber una…, pues desde la venta de activos inmobiliarios que pertenecían a la SGR a fondos de inversión; como la propia inyección de capital para que la SGR tuviera viabilidad y que volviera a ser la entidad que debería ser, que al final es la que reavala a entidades para que puedan llevar adelante sus proyectos empresariales.

Pero aquí yo creo que, es lo que le decía antes, no sé si también explicar el contexto expositivo. Porque como sabemos À Punt se tuvo que poner en marcha de una manera muy ágil, muy rápida y, en ocasiones, esto les obliga, entiendo, a que haya contrataciones que se hagan de una manera más ágil que lo habitual. Y esto me gustaría conectarlo con lo que se ha dicho ya respecto a la ponderación del elemento precio a la hora de adjudicar contratos.

(Ocupa la presidència el president, senyor Jorge Bellver Casaña)

El senyor president:

Moltíssimes gràcies, senyor Muñoz.

I ara per part del Grup Parlamentari Popular, senyor Ibáñez. Per un temps màxim de 10 minuts, té vosté la paraula.

El senyor Ibáñez Bordonau:

El senyor president:

Moltes gràcies, senyor Ibáñez.

I ara per a contestar les qüestions plantejades pels grups parlamentaris, senyor Cuquerella, i també sense limitació de temps, té vosté la paraula.

El senyor síndic major de Comptes:

Molt bé, doncs, moltes gràcies, perquè he vist que vostés s'ho han mirat a fons. A vore, intentaré anar un poc en ordre de les intervencions, encara que en alguns casos, com hi ha alguns aspectes que estan repetits, doncs contestaré a tots a l'hora.

Una de les primeres coses que vull agrair és la menció al bon treball de la sindicatura. I això jo de veres que els ho agraïsc molt, perquè és el nostre objectiu, fer un treball objectiu, escrupolós, ben professional. I quan vegem que això se valora per vostés, doncs és la nostra faena. I per tant, jo açò mateix ho traslladaré a tot l'equip.

Començant pel representant de Ciudadanos, clar, ha fet alguns comentaris relacionats en el fet que els incompliments se vénen repetint d'uns anys a altres, tal. I la solució mateixa ja l'ha donada vosté, que jo estic d'acord.

Ja sé que no has de demanar-me explicacions a mi, sinó al Consell. Doncs, efectivament, jo realment ací el que faig és facilitar l'informe que des de la sindicatura hem elaborat per a donar-los a vostés el material i que vostés valoren si la gestió ha sigut adequada o no i demanen explicacions.

Per tant, moltes preguntes que han fet en general, intentaré resoldre les que siguen que jo puga contestar, però la majoria d'elles jo no les vaig a poder contestar. Perquè a mi també m'agradaria fer la pregunta. I de fet, la pregunta està feta en l'informe.

Quan en l'informe ressaltem que una cosa és una excepció, això és una pregunta. I que a l'any següent el que fem és preguntar, quan fem el seguiment de recomanacions: «Bé, aquella pregunta que férem l'any anterior, com ha quedat la cosa? ». Per tant, moltes de les preguntes que ací s'han fet hui difícilment podré contestar-les jo.

Quant a un aspecte que sí que m'ha preguntat un poc directament, estem parlant d'insuficiència d'ingressos o d'un augment de les despeses? Doncs ja ho he dit jo en l'exposició. En este cas, és cert que s'ha reduït el dèficit, però ha sigut principalment, principalment no, totalment per un increment dels ingressos.

L'activitat econòmica ha augmentat en els últims anys, això ha generat més ingressos. La despesa, així com en el 2016 sí que va suposar un descens respecte a l'any anterior, el 2017 ha suposat un augment.

És adequat o no és adequat que se gaste més diners en açò? Això és una cosa que ha de valorar el gestor, si li pareix adequat seguir gastant en una sèrie. No jo, vull dir, jo l'únic que puc constatar és que hi ha dèficit (inintel·ligible) . cal eliminar-lo. És l'únic que puc. En general, és açò el resum de les preguntes que vosté m'havia fet.

Quant al representant de Podemos, torne a agrair que vosté m'haja reconegut que no és a mi a qui havia de fer les preguntes, jo això no sap el maldecap que me lleva (rient). Però sí, possiblement haurien de comparéixer els gestors i donar explicacions davant.

Diu que efectivament, i jo en això coincidixc, jo coincidixc en esta apreciació que sí que s'aprecia un esforç per millorar en molts aspectes, però que és insuficient. I efectivament, per això la sindicatura tornem a insistir en molts aspectes en què no s'ha avançat suficientment. En altres, sí que vegem que les xifres van millorant, que l'interés per millorar el control sí que és de veres que s'està prenent seriosament.

El fet, per exemple, que l'inventari, que és una cosa que és quasi una excepció que publica la sindicatura de tota la vida, jo crec que des del primer informe, doncs bé, ara s'està fent un inventari. Sí que hi ha coses que s'està avançant. En altres, efectivament és insuficient. Sí, és cert.

Quant al tema de les institucions, tot este sector instrumental que ara ha quedat englobat dins de l'administració, realment esta reorganització del sector públic que hi ha hagut en els últims anys, i vosté ja ha cridat l'atenció, perquè no s'escape res de tots estos ens.

Justament per això havia volgut al principi dedicar una transparència a recordar que en l'àmbit subjectiu de la sindicatura ara tot això entra i hem començat a elaborar un inventari exhaustiu i permanentment actualitzat perquè quede clar quins són els ens que la sindicatura ha de fiscalitzar. I això ho mantindrem.

De fet, hi ha diverses persones en els nostres equips ja dedicats expressament a anar estudiant cas per cas i saber. En este cas, deu retre compte directament mitjançant la intervenció. En este, dins d'un ens local. En este, no se contempla ni una cosa ni l'altra, però ha de presentar a la sindicatura els comptes.

Clar, tot això estem fent-ho, perquè no s'escape ningú, clar, justament eixe és el nostre interés.

Quant a la. Ací sí que vull dedicar, perquè jo crec que és una cosa que s'ha repetit en diverses ocasions. Quant a la contractació i el tema dels preus. Per un costat, l'any que ve, quan fiscalitzem l'exercici 2018, que és el que anem a fiscalitzar enguany, ahí sí que s'ha de tindre en compte que n'hi ha una llei de contractes diferent que té molt en compte açò de les clàusules socials.

L'exercici que hui estem vegent és corresponent al 2017. Encara estava la llei anterior en vigor. Quant a les clàusules, és cert que la nova llei té molt més en compte la incorporació d'estes clàusules socials. Però quan mosatros parlem d'allò del preu no estem criticant que se consideren altres coses a banda del preu.

No, no, i a mi en el fons, i això sí que és una opinió meua a títol personal, me pareix molt interessant que la nova llei de contractes tinga també en compte eixos aspectes, eixes clàusules socials. Mosatros el que mos referim és que una vegada s'ha marcat quin pes se li vol donar al preu, en moltes ocasions és una ponderació fictícia.

A què me referixc? Si al final s'ha complit que al preu se li ha donat més ponderació que a la resta de clàusules. Anem a suposar 70-30. Val, perfecte.

Però si eixe 70 realment al final no és determinant de res, perquè de la manera en què se repartixen els punts, se done per exemple punts, que en alguns cas ho hem vist, punts a totes les ofertes, independentment que no hi haja hagut baixa econòmica, doncs, clar, al final realment el que puntues proporcionalment en una baixa econòmica respecte a un munt total de puntuació, la variació no és de 70 punts.

A la millor la variació estem parlant que és de 10 punts només. La variació possible entre el pitjor considerat i el millor considerat. Mentres que els altres 30 punts, que a la millor tenen un caràcter més objectiu, o està considerat, clar, pot arribar a pesar més el segon criteri que el primer.

Per tant, el que critiquem no és com se repartix, sinó que a l'hora d'aplicar-ho en molts casos al final és fictici el que aparenta. I això és una cosa que s'ha observat en general.

Un tema important. En la llei se contemplen els contractes artístics que tenen consideracions diferents. Allí el preu no és allò principal. Tu vols contractar determinat tenor, vols contractar eixe tenor, i és necessari, eixe és el que ha de cantar, perquè eixe és el que has contractat. No pots dir: «No, és que vull que algú cante. A vore qui oferix millor preu».

No. Doncs bé, en qüestions artístiques sí que n'hi ha estes possibilitats, n'hi ha un tipus de contractes diferents. Ara bé, això és més difícil, per exemple, en el cas dels investigadors, això ja és més complicat. Ahí és molt més difícil justificar que se busque un investigador en particular. Aixina com en l'artístic sí que està ja estipulat, en l'altre és complicat.

Quant a l'ús del règim sancionador, doncs mira, això els puc comentar que encara no hem fet ús d'ell, però hem estat a punt (rient). S'ha enviat diversos requeriments en este cas han sigut a ajuntaments, i al final han retut comptes, i no hem arribat a la multa coercitiva. Però, bé, sí que és un mecanisme de pressió que ara tenim que abans no teníem.

Fins ara d'alguna manera la sindicatura pressionava com que esperem que la credibilitat que jo estime que té la sindicatura era suficient com perquè si a algú li treies els colors, doncs se sentira afectat i vulguera millorar. En este cas, a banda d'això, també està el fet que després pots anar.

I és més, pots anar a l'alcalde i dir-li: «Escolta», perquè això qui ho paga és personalment, «escolta que esta multa te va a tu». I això al final fa que entren en raó. I de fet hem estat a punt d'arribar a una multa, però no ha sigut el cas.

I quant a la valoració de la llei de la sindicatura, que vosté hui ha comentat i algú m'ho estava demanant, doncs faig una visió en general. Tots considerem que ha sigut molt positiva la llei de la sindicatura, en alguns aspectes a la millor que ens havera agradat que foren diferents a (inintel·ligible) . aprovat, però en general pensem que la nova llei ha millorat l'anterior.

I, per exemple, el que l'àmbit subjectiu s'amplie és molt interessant. La possibilitat de multes coercitives, també és molt interessant. En general, la valoració és positiva dins de la institució.

Passem a Compromís. La valoració de la llei de la sindicatura, l'acabe de fer ara.

Quant a quin impacte econòmic té les 36 liquidacions pendents de resoldre. Doncs no ho sabem. És el que diguem, no sabem quin impacte tindrà.

Clar, estes liquidacions, algunes són a favor de La Generalitat; altres, són a favor del concessionari. Perquè realment ací el que passa en el modelo Alzira és que, a principi d'any, cada hospital, cada àrea a la que dóna cobertura sap quants pacients ha d'atendre. , no pacients, sinó quants habitants ha d'atendre -no té per què tot ser pacients- i, a partir d'ahí, cobra un tant per capita.

Clar, al final de l'exercici, el que cal és regular açò, perquè pot ser que alguns als que tu has de donar servei s'hagen anat a altre hospital o pot ser que d'un altre hospital algú haja vingut ací, que no li tocava. Per tant, al final, el que n'hi ha. , n'hi ha un ajust d'estes coses. I tot això al final queda palés en eixa liquidació definitiva.

En alguns casos, pot ser que la liquidació definitiva siga favorable a l'administració; en altres casos, favorable al concessionari. ¿Què ha passat? Que d'estos 36, en alguns casos no existix la liquidació i, en altres casos, sí que existix la liquidació, però a la millor el concessionari no està d'acord i, per tant, l'ha recorreguda.

¿Com acabarà açò? No ho sabem. Nosaltres no podem fer-ho i no crec que ningú en este moment puga tindre una idea de com acabarà això. Podia dir-li que alguns sumaran i altres restaran.

Per tant, de cara a pressupostar. , crec que algun moment, crec que per part del PP s'havia comentat, i enganxe en el que havien preguntat, ¿com se pressuposta açò? Cal pressupostar a partir de la per capita i això s'haurà d'incorporar.

Després, ¿com s'acabarà la liquidació? Ningú ho sabrà. Quan se liquide, se sabrà.

L'evolució dels comptes 409 i 411, que vosté també me comentava. L'evolució. , ahí en la presentació he tret un gràfic, que la majoria d'estos comptes són partides de sanitat i quan hem estudiat ahí les obligacions no reconegudes en el pressupost se veu que passaven de més de 3. 000, anà baixant, baixant, baixant fins a aproximadament al voltant de 600 en el 2015 i. -sí, vora 600, vora 600- i ara estem vora 700 per un canvi en el criteri. Podíem dir que s'ha quedat ahí, al voltant 700, estable.

La qual cosa vol dir que encara n'hi ha possibilitat de retallar un poc més, però pràcticament tots els anys estan entrant al compte i eixint més o menys la mateixa quantia. Per això he dit: al final, si tenim en compte el que enguany ha entrat a este compte pel que ha eixit, el canvi són 12 milions, que és la partida que ha entrat per la que ha eixit aproximadament. Però sí, sí que s'ha reduït moltíssim dels 3. 000 i pico que hi havia a l'actualitat.

Quant a l'impacte de l'infrafinançament. Ja ho hem comentat en la presentació. I, clar, per a tindre una idea, ¿de quina xifra estem parlant? Miren, si aplicàrem. , eliminant el cas de Navarra i el País Basc, que tenen règim diferent, tots els que estan dins del règim comú. Si els valencians, que som els que pitjor tractats estem, ens tractaren igual que als càntabres, que són els que millor tractats estan, els valencians rebríem 3. 500 milions més cada any, per exemple. 3. 500 milions més cada any. Si mos tractaren en temes per capita igual que en Cantàbria, clar. Respecte a la mitjana, estem parlant a la millor de. entre 1. 000 i 1. 300 milions respecte a la mitjana. I si mos comparem respecte als que millor estan, estem parlant de 3. 500 milions. Sense canviar la llei actual, ¿eh? Sense canviar.

Si se modificara la llei en un repartiment més equitatiu tant en vertical com en horitzontal, la xifra podria ser d'eixa quantia o més de la que estem parlant comparant-mos amb Cantàbria.

Quant a la nova llei de contractes. Clar, açò és una cosa que valorarem a l'any que ve quan fem la fiscalització d'enguany, que és quan comença a entrar, de fet, no tot l'exercici, sinó part d'ell, i això serà quan comencem a valorar.

És cert que està creant prou problemes a l'hora d'implantar la nova llei. Sí, perquè moltes vegades és complicat complir tot el que diu i, de fet, han hagut. , hi han rumors d'alguns canvis en alguns articles en concret per a fer-ho més factible.

Quant a valorar el bon treball que han fet les corporacions locals, els ajuntaments, en els últims anys. Efectivament, això ja ho diguem també nosaltres quan parlem. S'han sanejat i, d'alguna manera, en els últims anys les obligacions imposades des d'Europa quant al dèficit i això, que no s'han complit mai, però (inintel·ligible) . en gran part ha sigut gràcies també al que ha passat en els ajuntaments. El fet de no poder dedicar moltes de les seues partides a millores ha suposat tindre ahí uns superàvits que han servit per a rebaixar la xifra global de tot el sector públic.

I passant ja al representant del PSPV. Clar, hem valorat. , vosté ha fet un repàs de la millora econòmica dels últims anys, que això ha suposat també un increment dels ingressos. És cert i això ho hem posat també en el gràfic.

Ara bé, jo ací plantege una cosa: sembla que les xifres que coneguem del 2018 ja no van ser tan interessants com les del 2016 i 2017 quant increment de la recaptació. I jo llance la pregunta que té a vore amb l'advertència que hem fet quan parlem del canvi climàtic i dels problemes en la reducció de l'energia disponible.

És a dir, de cara al futur, un sistema econòmic que possiblement. , unes economies que no van a poder créixer com han crescut en les últimes èpoques degut a estes limitacions ja naturals, ¿no? , hem de començar des del sector públic a tindre clar açò com anar prevenint-ho, què és el més important dins del sector públic i anem a centrar els esforços. I, per tant, anem a augmentar l'eficàcia i l'eficiència en aquelles funcions que considerem que són prioritàries.

Quant als 1. 300 milions, sí, és cert que coincidix. Més o menys el dèficit ve a coincidir en la partida esta reivindicativa, coincidisc en l'apreciació.

Quant a la liquidació del model Alzira, ja ho he comentat un poc. ¿Què podíem dir realment? Durant molts anys este model, independentment de les crítiques que n'hi han al model, tant per una banda com per l'altra, una cosa que jo crec que és inexcusable és que el que ha faltat ha sigut molt de control durant molts anys. Això ja ho posàrem nosaltres de manifest en l'informe que férem en l'auditoria operativa, que principalment el que destacàvem és que havia hagut falta de control. I, per tant, ara això pareix que ha anat millorant-se, hi ha més interés almenys en controlar què està passant.

Quant a les ajudes a la vivenda, efectivament va reduint-se la quantia que està pendent, però sí, no havia. , en moltes ocasions la falta de pressupost ha fet que se quedara ahí, i això ha anat amuntonant-se ahí.

I quant a allò de la societat de garantia recíproca que comentava. No, ahí el que nosaltres observàvem. , -ara parle de cap- crec que hi havien uns 100 i pico milions de. , crec que era de risc per als quals s'ha dotat una previsió. , no recorde ara de cap si eren 40 milions. Simplement constatem això, no era una crítica ni res, allò constatava que era el que s'observava.

Quant al compte 409 i 411, ja ho he comentat, sí que s'ha observat una evolució en els últims anys a reduir-los.

Quant al FLA, també vosté ha comentat. , sí, efectivament, el FLA s'ha convertit en un finançament paral·lel, amb una diferència clara, i és que els diners que t'arriben pel model del finançament autonòmic són teus i no es dóna explicació, i els que arriben pel FLA, a banda de donar moltes explicacions, els has de tornar, i damunt amb interessos. Potser durant algun temps, no, però després n'hi han interessos, però sobretot és que has de tornar-los. No són teus. Per tant, és molt diferent per on t'arriben els diners.

És cert que això ha permés que les comunitats autònomes no s'hagen afonat -sí, clar-, però aquells que han rebut més per la via del FLA que per la via de model de finançament tenen una motxilla molt plena.

Quant al deute. Clar, estos 46. 000 milions de deute, si no hi ha un rescabalament d'eixa part del deute que se considera per l'infrafinançament, difícilment se pot tornar.

Quant a À Punt, vosté també ha comentat: «¿Pot haver precipitació en la contractació? » Pot ser, pot ser. A vore, podria ser. Ara la nostra faena és marcar que el correcte és fer-ho d'altra manera. Sí, que l'explicació pot ser eixa, que ha hagut precipitació. D'acord, però nosaltres hem de. , en el nostre informe el que hem de recordar és el que marca la llei i com s'ha de contractar.

I quant el tema del preu, ja ho he comentat abans a què me referia quan criticàvem que el preu no estava considerant-se adequadament.

Ja, per últim, el representant del PP. ha fet extens a tots l'agraïment pel treball que fa la sindicatura. Jo li ho agraïsc particularment que haja fet menció.

I quant a esta sensació d'impotència -dia de la marmota-, doncs bé, jo crec que això és el sinó de tot ens fiscalitzador. S'observen que n'hi han coses que milloren i t'alegres, ¿no? I n'hi han altres que veus que vas diguent-ho. En el fons, en alguns casos pots entendre la dificultat de millorar-ho; en altres, no acabes d'entendre-ho i tornes a insistir, ¿no? Però jo crec que això és un poc el sinó de qualsevol fiscalitzador.

Quant la pregunta concreta, si hem enviat algun informe al Tribunal de Comptes i a la fiscalia. Tots. Nosaltres els enviem absolutament tots. Tots els informes els enviem. Tenim un acord, un protocol amb el Tribunal de Comptes i la fiscalia, i tots els informes, el mateix dia que se publiquen en la web i que s'envien a Les Corts, s'envien també al Tribunal de Comptes i a la fiscalia.

Si en algun cas apreciem indicis de responsabilitat comptable, a banda afegim la noteta. En este, no ha sigut el cas. No ha hagut ningun cas d'estos. Algun any hi ha hagut, però enguany no ha sigut el cas. Simplement, els tramitem. , igual que els enviem ací, els enviem allí.

El tema del dèficit. Ja ho hem comentat ací. Efectivament, la reducció del dèficit ha sigut per un increment dels ingressos.

Quant al power point. Jo he de dir que en els tres anys que porte jo ací, jo no l'he portat mai prèviament en paper. I és mea culpa, però mea culpa voluntària. Si té molt d'interés, l'any que ve se l'enviaré. ¿Per què? Perquè crec que és l'única manera que no estiguem mirant els papers, sinó que me miren a mi. (Rient; veus) Bé, els portaré i els passaré després.

De totes maneres, jo el deixe ací, està ací, ¿eh? El power point està ahí, el poden repartir. No hi ha cap problema. Si no hi ha cap secret. Però és que sé que si el repartisc estaran tots mirant ahí i el que preferisc és que d'alguna manera eixe detall en què van apareguent els diferents temes, un tema darrere de l'altre, poder mantindre jo l'atenció, que és difícil. Ja sé que és molt difícil, perquè açò no és agradable d'escoltar ni de contar.

Quant a les 36 liquidacions pendents, sí, ja ho hem comentat. S'ha d'imputar ahí. , s'ha de pressupostar d'alguna manera. d'acord amb el tant per capita que s'ha de repartir.

Quant a l'abús en el reconeixements extrajudicials de rescabalaments. Ja ho destaquem en els informes. S'ha d'evitar eixa pràctica. Totalment, coincidim que s'ha d'evitar i ho diguem en els informes.

Jo crec que. Ah, sí quedava, sí. Quant a À Punt -sí quedava una l'última pàgina-, sí, vosté fa uns comentaris quant a la contractació coincidents amb el quals mosatros feem en l'informe.

¿A qui cal demanar explicacions d'açò? Torne a repetir el que he dit al principi, nosaltres l'únic que podem és constatar el que diguem en l'informe. Ara tenen vostés la ferramenta del nostre informe per a preguntar a qui calga preguntar-li.

I una cosa que sí que vull. , mire, vull posar en valor per què hem incorporat a À Punt en un informe de fiscalització tan prompte, ¿no? Algú podria plantejar-se i dir: Ostres, encara ni havien començat. De fet, no estava ni en emissions en el 2017 i mosatros ja l'hem fiscalitzat.

Justament hem vullgut. , d'alguna manera hem preferit pecar de zel i de prudents. Degut al que tot el que va passar en Canal 9 i tota. l'opinió pública valenciana estava un poc ahí a l'aguait de què pot passar en el nou mitjà de comunicació.

La sindicatura decidírem que era el moment de començar des del primer moment. Perquè mosatros quan decidim el pla d'actuació el que procurem és anar a aquelles àrees on puga haver més risc o on puga haver una opinió pública que està més susceptible.

En este cas, va ser principalment per esta segon causa. Pensàvem que el que no volíem és tornara a passar el que va passar en Canal 9 anteriorment. Aleshores, anem a començar des del principi i anem a anar ajudant que estes entitats vagen millorant els seus comptes.

Quant el Consorci Hospitalari Provincial de Castelló. Ressaltem que falta control i, fins i tot, en les recomanacions recordem la possibilitat ja estudiada que açò s'integrara dins del sistema públic de sanitat. , dins de La Generalitat -la conselleria, volia dir, perdó.

¿A qui cal preguntar sobre açò? Jo no puc dir més, ¿no?

I amb això sí que ja crec que acabe tot el que havien comentat. Si hi ha alguna altra cosa més.

Gràcies

El senyor president:

Moltíssimes gràcies, senyor Cucarella.

Ara, com hem comentat abans, anem a iniciar un torn d'intervencions, en este cas de rèplica per part dels grups parlamentaris que ho desitgen.

Senyor Woodward, vosté, pel Grup Parlamentari Ciudadanos.

Doncs, té la paraula per un temps màxim de huit minuts.

El senyor Woodward Poch:

El senyor president:

Moltes gràcies, senyor Woodward. (Veus)

Senyor Ibáñez, per part del Grup Parlamentari Popular, per un temps màxim de huit minuts, té vosté la paraula.

El senyor Ibáñez Bordonau:

¿Usted eso lo ha visto, lo ha plasmado en el documento? Es decir, hay un incumplimiento de la ley presupuestaria pero además por la patilla, es decir, porque a los órganos directivos no les apetece subir el sueldo de acuerdo a la ley presupuestaria, algo que es tremendo, pero, bueno.

El senyor síndic major de Comptes:

No, el faig jo (rient) personalment.

El senyor Ibáñez Bordonau:

El senyor síndic major de Comptes:

Anem canviant.

El senyor Ibáñez Bordonau:

Entonces, no sé ahora la 409 que ustedes, desde el punto de vista de bienestar social, cuánto ascendía, pero, al final, entre la 409 y 411 son 1. 200 millones; los enriquecimientos injustos -que les he explicado antes- son 1. 100 millones, eso nos suman 2. 300 millones, y resulta que aun así hemos tenido 3. 000 más que en el 2015 de ingresos. ¡Oiga! , la gestión, y eso es opinión mía, no es precisamente muy buena.

El senyor president:

Moltes gràcies, senyor Ibáñez.

I, ara, ja sí, per a finalitzar la seua intervenció, i per un temps màxim de cinc minuts, té vosté la paraula.

El senyor síndic major de Comptes:

Doncs, moltes gràcies.

Quant al representant de Ciudadanos, sí, a vore, nosaltres en la sindicatura estem oberts que les Corts facen suggeriments de quines entitats fiscalitzar. Fins ara, jo crec que pràcticament sempre, sempre, és cert perquè (inintel·ligible) … les Corts no han abusat, normalment han sigut propostes amb trellat i no han sigut excessives.

Per tant, doncs, bé, si no en eixe any, evidentment, però a l'any següent procurem incorporar-ho al programa nou d'actuació. Clar, si n'hi ha alguna entitat que per algun motiu, raonadament, té sentit… Nosaltres quan decidim el programa d'actuació el que fem és estudiar-lo a fons, perquè moltes vegades es diu que els ajuntaments o les entitats entren un poc de manera aleatòria. No, no entren de manera aleatòria, nosaltres estudiem bé a vore on pot haver-hi àrees de major risc o, en este cas, doncs com hem comentat ara en À Punt, doncs, a la millor perquè n'hi ha opinió pública que està receptiva. Per tant, si n'hi ha alguna, nosaltres encantats de rebre suggeriments, però que no s'abuse perquè no cap tot en el programa nou de actuació.

Quant al programa mitjà, bé, sí, ho diu l'informe, no podem dir res més, s'incomplix.

Igual com aquelles obligacions que vénen d'exercicis tancats, ¿no? Això també està en l'informe, no podem afegir molt més.

Vosté em preguntava si és normal que n'hi haja tantes excepcions en un ens que comença ara com és À Punt, ¿no? ¡Home! , realment, quan comencen totes les institucions és quan més problema poden generar, doncs a la millor és quan més falta d'experiència n'hi ha. Allò ideal seria que totes les coses que enguany hem destacat, un altre any ja s'hagueren resolt, ¿no? , per això el seguiment de recomanacions. Quan tornem a entrar ací vorem què s'ha millorat en este aspecte.

Quant a les opinions, senyor Ibáñez,… ¡Ah! , sí, el tema d'À Punt, sí, a vore, nosaltres ja comentem, en l'informe comentem diversos aspectes, un d'ells és que les transferències que ha rebut, al final, tal com s'han incorporat al pressupost, encara que no afecta al resultat pressupostari però ha unflat el balanç perquè s'han sumat i s'han restat. I això sí que ho diguem en l'informe, i abans ho he comentat jo. Jo crec que això coincidix en el que vosté està comentant. Està dit allí en l'informe, ¿no? (Veus) Crec que es referix això, però, bé, el que ja està dit.

Quant al consorci de l'Hospital Provincial de Castelló, el tema… De fet -jo també ho he contat abans-, n'hi ha un recurs pendent dels treballadors contra el consorci (veus), sí, és per un tema de productivitat.

El senyor president:

Senyor Ibáñez.

El senyor síndic major de Comptes:

Nosaltres hem destacat el que hem observat a l'hora de revisar el tema de les despeses de personal, i això ho hem destacat.

Quan al PowerPoint. Bé, el PowerPoint li comente, sempre me'l faig jo personalment, preferisc fer-me'l jo, i jo vaig abocant-m'ho ahí. I el PowerPoint jo crec que els tres anys que l'he preparat té un format molt paregut, és a dir, que el primer any no tenia la caràtula esta perquè no la teníem, ara hem canviat la caràtula, però el contingut de dins i els dibuixets és mea culpa tot.

Quant a la distinció del compte 409, pues jo no recorde si ha hagut algun any que s'ha fet per separat, no ho sé. Sí que recorde que en alguna ocasió, he repassat l'any anterior, i vosté ja me va comentar este tema i estiguérem parlant-ho. Sí, no recorde si en l'informe ho destacàrem per separat, li reconec que no ho sé segur. Però evidentment això, eixa insinuació de reprimenda no, no, ni pensar-ho. Justament és una de les coses que més agraïsc, des que estic de síndic ningú m'ha pressionat per a res mai, i és una cosa que agraïsc públicament. Sempre han respectat tots la meua independència, tot el món reconeix que vinc d'un món, vinc de tècnic, no? , jo no sóc un polític, i per tant vinc ací a fer-ho bé i la institució a la qual represente ho té això claríssim també, i ells són professionals, fan la seua feina ben feta. I ja està. I, per tant, reprimenda ni als equips ni a mi particularment ha hagut cap.

I quant que les subvencions estan poc executades i en algun cas gens. Això ja ho destaquem en l'informe, sí, efectivament, ja ho hem posat ahí, no podem dir molt més.

El senyor Ibáñez Bordonau:

El senyor síndic major de Comptes:

Què és? A què.

El senyor Ibáñez Bordonau:

El senyor síndic major de Comptes:

Ja però, bé, jo crec que era això al que mos referim, no? , però bé.

El senyor president:

Pues, senyories, una vegada finalitzada ja la intervenció del senyor Cuquerella, el síndic de Greuges…

El senyor síndic major de Comptes:

El senyor president:

De Comptes, perdó -en què estaré jo pensant-, anem a suspendre la sessió per a despedir el síndic, sempre recordant-los que a partir d'ara d'obri un termini de tres dies per a presentar les propostes de resolució, davant la Mesa de la comissió, tot allò que ha de vore en el compte general, i vint-i-quatre hores per a presentar les propostes de resolució respecte a la resta d'informes a la mesa.

Suspenem cinc minuts i reprenem immediatament.

(Se suspén la reunió a les 12 hores i 52 minuts)

Proposició de llei de garantia dels drets d'informació de les persones consumidores en matèria de titulització i retitulització de préstecs hipotecaris i altres crèdits (RE número 96. 470, BOCV número 262)

El senyor president:

Una de las funciones fundamentales del trabajo parlamentario es intentar convencer. Bueno, senyories, anem a continuar amb el treball de l'ordre del dia d'esta comissió i ho anem a fer en el punt 7, Debat i votació de la Proposició de llei de garantia dels drets d'informació de les persones consumidores en matèria de titulització i retitulització de préstecs hipotecaris i altres crèdits, i segons el que hem acordat tots els portaveus dels grups parlamentaris, va a haver una primera intervenció de tots els grups parlamentaris de menor a major, exceptuant que la primera intervenció va a ser la del Grup Parlamentari Podemos-Podem, i després hi haurà, bueno pues, suspendrem uns moments la sessió per a vore quines esmenes s'acorden i que es puguen registrar i finalitzarem la intervenció dels grups parlamentaris amb una intervenció de tres minuts.

Per tant, senyor Montiel, per part del Grup Parlamentari Podemos-Podem, té vosté la paraula per un temps màxim de sis minuts.

El senyor Montiel Márquez:

Moltes gràcies, president.

Bon dia a totes i a tots.

Los fondos buitre hemos constatado que compran masivamente viviendas públicas y privadas, incluyendo viviendas protegidas, para después incrementar los alquileres forzando la salida de muchos arrendatarios a través de desahucios, lo que les permite aumentar la rentabilidad de su inversión logrando beneficios millonarios con alquileres aún más altos o con la venta de viviendas.

El senyor president:

Moltes gràcies, senyor Montiel.

Per part del Grup Parlamentari Ciudadanos, senyor Woodward, per un temps màxim de cinc minuts té la paraula.

El senyor Woodward Poch:

Por eso a mí me gustaría saber cómo queda la ley realmente, si al final es…, porque, ya les digo, no entiendo todo el cambio que hacen normativo para acoplar esta modificación que quieren hacer a la ley que presentaron en su día. Sí que es verdad que no nos vamos a poder poner en contra de esta ley, pero me gustaría que me lo explicaran cómo quedaría la ley en sí, porque hay muchos artículos que se eliminan -muchos, no, todos- y pasan a tener otra denominación. Y de repente ponen artículo 2. 1…, modificaciones con una aproximación, por ejemplo, de las enmiendas 5 y 6, que también modificarían el artículo 2, que tampoco entiendo cómo quedaría. Y de ahí, todo lo demás.

El senyor president:

Moltes gràcies, senyor Woodward.

I ara per part del Grup Parlamentari Compromís, per un temps màxim de cinc minuts, senyora Campello té vosté la paraula.

La senyora Campello Moreno:

Gràcies, president.

Bé, jo crec que estem davant una proposta legislativa de les més curtes que segurament hem tingut entre mans, però realment important per a la vida de les persones. I això ho vam poder comprovar durant la fase de participació, en tots els casos que ens van explicar en quines situacions se trobaven al no saber a qui li devien realment els diners.

Jo crec que hem posat un gran interés en millorar el text, en trobar l'encaix més adient a la realitat legislativa del nostre autogovern i aconseguir el major grau de defensa dels usuaris i les usuàries front a… al final, un capitalisme que s'ha manejat entre amiguetes, que durant els últims anys ha atacat la dignitat de milers de famílies valencianes.

Per això se proposen esmenes conjuntes amb el Grup Parlamentari Socialista, amb el Grup Parlamentari Podemos-Podem i aproximacions amb la resta de grups, tant del Grup Parlamentari Popular com del Grup Parlamentari Ciudadanos. Al final, jo crec que es troba… s'intenta posar en el centre als consumidors i les consumidores, a les usuàries, a les persones i no tant als grans poderosos, que d'alguna manera han trobat les escletxes del sistema per a poder anar beneficiant-se.

La majoria de transaccionals jo crec que es fan per qüestions lògiques i pràcticament de forma. I les que votem que no, sobretot, jo crec que són aquelles que se poden quedar pendents d'ací al ple per a poder trobar el millor encaix, perquè jo diria que no és no rotund, sobretot aquelles que parlen dels plans de pensions, de jubilació, d'inversió, perquè al final enteníem que comportava una normativa diferent a la dels crèdits, però ens pareixen completament adequades les proposades per la senyora Parra sobretot. Però, bé, entenem que d'aquí al ple tenim marge per poder continuar parlant-les i vore com trobem eixe encaix.

Al final jo crec que parlem que mai més tingam hipoteques revenudes arreu del món mentres les persones que habiten les cases deuen eixes hipoteques i estan completament alienes als beneficis i als paradisos fiscals que envolten tot este entramat d'empreses que les deixa completament indefenses quan alguna cosa en el pla previst falla, no? , sobretot quan no poden pagar les seues hipoteques i han de negociar-les, de renegociar-les.

Jo crec que pel que apuntava també el senyor Woodward no té més tema de rerefons sinó que trobar la millor forma jurídica per poder portar endavant la idea que jo crec que pràcticament tots tenim en ment i estem d'acord. Aleshores, el procés parlamentari i el procés legislatiu té el seu tempus, les seues formes, i tenim uns temps en els quals podem presentar esmenes i anar millorant el temps. I el que ha passat no té més que això, que realment la millora del text en el transcurs del debat i del. , jo crec que. , clar, la norma parlamentària hauria de ser eixa, no? , que un text entre en la cambra i que se puga anar refent conforme pensem que és millor. De fet, no n'hi ha res que estiga. , que s'haja fet d'una manera impròpia. Simplement s'ha utilitzat els recursos parlamentaris per poder portar-les endavant.

Jo crec que no cal que li donem més importància. Simplement és això. Podrem vore com queda la llei, evidentment, quan apleguem a estos acords si apleguem als acords, com queda el text final, i per això tenim un pas més que és el pas del ple on aprovem, no aprovem la llei, votem a favor, votem en contra. Aleshores, jo crec que encara mos queda temps per poder entendre allò que no pugam entendre.

Jo, per exemple, que no vinc de l'àmbit de l'economia, realment n'hi ha qüestions que són com farragoses d'entendre, moltes vegades, no? Però, al final jo crec que si posem esforç i li dediquem jo crec que un poc d'estima, d'amor, a esta proposta que, a més, va per poder intentar protegir les persones que estan en un moment donat passant-ho malament, podem aplegar a eixe consens.

I que abans fóra una llei independent i que ara estiga en la reforma de l'estatut dels consumidors, és simplement per una qüestió pràctica i lògica. No té res més.

Gràcies.

El senyor president:

Moltes gràcies, senyora Campello.

No sé si és una qüestió d'amor. Per descomptat, bona voluntat fiquem tots per a traure endavant les iniciatives.

Senyora Hernández, per part del Grup Parlamentari Socialista. I per un temps màxim de sis minuts, té vosté la paraula.

La senyora Hernández Sánchez:

El senyor president:

Moltes gràcies, senyora Hernández.

Per part del Grup Parlamentari Popular, senyor Parra, per un temps màxim de sis minuts té vosté la paraula.

La senyora Parra Almiñana:

Moltes gràcies, senyor president.

El senyor president:

Senyora Parra.

La senyora Parra Almiñana:

El senyor president:

Senyora Parra.

La senyora Parra Almiñana:

El senyor president:

Moltes gràcies, senyora Parra.

La senyora Parra Almiñana:

El senyor president:

Moltes gràcies, senyora Parra.

Aleshores, segons el que hem acordat, anem a suspendre la sessió durant cinc minuts perquè puguen firmar les esmenes presentades, que es puguen registrar. I, com hem quedat, les enviarem a registrar, però, no obstant, continuarem en el debat, val?

(Se suspén la reunió durant uns minuts)

El senyor president:

…de la Proposició de llei de garantia dels drets d'informació de les persones consumidores en matèria de titulització i retitulització.

I anem a començar. Senyories, per favor.

Anem a començar la votació i ho anem a fer en la. Clar, com han canviat els números, doncs, anem a dir. , amb l'esmena d'aproximació a l'esmena número 6. (Veus) Número 6 esta es de. Hemos quitado la cinco del PP que no quería. (Se sent una veu que diu: «Pero, ¿no se modifica nada? Se queda…») No, se queda solamente la firmada por, por…, (Se sent una veu que diu: «¿El texto es el mismo? ») El texto es el mismo pero queda solamente, se transacciona solamente vuestra enmienda. ¿Vale?

Toma Toni. (Se sent una veu que diu: «Toma, toma, ¿a ver si se han quedado…? »)

Vots a favor de l'esmena d'aproximació a les esmenes 37 i 34? (Veus) Ah, 44? Doncs, vots a favor de l'esmena d'aproximació a les esmenes 37 i 44? 14 vots a favor. Vots en contra? Cap. Abstencions? 1.

Votem ara les esmenes del Grup Parlamentari Socialista, Compromís i Podemos-Podem. Vots a favor de l'esmena número 1? (Veus) Ahora son enmiendas del PSOE, Compromís i Podemos. (Veus) Ya son las de. (Veus) ¿Vale? ¿Votos a favor? Disculpen, Vots a favor de l'esmena número 1? 14 vots a favor. Vots en contra? Cap. Abstencions? 1.

Vots a favor de l'esmena número 2? 14 vots a favor. Vots en contra? Cap. Abstencions? 1

Podem votar-les totes juntes? (Veus) O, no ens compliquem la vida? (Se sent una veu que diu: «Bé, si traus la 25 i la 30? ») Val. No, la 30 no està. (Se sent una veu que diu: «Està aproximada. ») Val. Traiem la 25.

Doncs, vots a favor de les esmenes 4, 9, 14, 21, 28 i 32. (Se sent una veu que diu: «Estes quines són? ») Estamos todavía con el Grupo Socialista, Compromís i Podemos. Vots a favor? 14 vots a favor. Vots en contra? Cap. Abstencions? 1.

I ara votem l'esmena número 25. (Se sent una veu que diu: «25? ») És la que ha demanat vosté que traguérem. (Rialles) (Se sent una veu que diu: «Sí, sí, sí. ») Val, vots a favor de l'esmena 25? 9 vots a favor. Vots en contra? Cap. Abstencions? 6.

Passem ara a votar les esmenes del Grup Parlamentari Popular. Votem l'esmena. Bé, es poden votar conjuntament o? (Se sent una veus que diuen: «No. » «Ara jo crec que sí. » «Menos la 22. ») Podem votar-les totes menys la 22? (Se sent una veu que diu: «Exacte. ») Senyor Woodward? Sí?

Doncs anem a votar. , vots a favor de les esmenes 8, 10, 17, 18, 19, 20, 24, 26, 38, 39, 40, 41, 42, 43, 5, 7 i 15? Vots a favor? Vots a favor? (Rialles) 6 vots a favor. Vots en contra? 8. Abstencions? 1.

Y se quedaba fuera la 22. Vots a favor de l'esmena 22? 15 vots a favor. Val.

Passem ara a votar les esmenes del Grup Parlamentari Ciudadanos. (Veus) Podem votar-les? No? Val, són poques, les votem una a una.

Vots a favor de l'esmena número 3? 15 vots a favor.

Vots a favor de l'esmena número 12? (Veus) 12? 15 vots a favor.

Vots a favor de l'esmena número 13? 2 vots a favor. Vots en contra? 8. Abstencions? 5.

Vots a favor de l'esmena número 33? 7 vots a favor. Vots en contra? (Veus) Sí, sí. Val, vots a favor de l'esmena 33? 15 vots a favor.

Vots a favor de l'esmena 35? (Se sent una veus que diuen: «34. » «33 i 34. ») Pues entonces tenemos. (Se sent al Lletrat que diu: «Es que estaba equivocada la que habíamos quitado antes. ») Ah, que era. , entonces, vale, entonces la 34. (Veus) Pero la 35, no. (Veus)

Val, vots a favor de l'esmena 34? 15 vots a favor.

Vots a favor de l'esmena 35? 6 vots a favor. Vots en contra? 8. Abstencions? 1. (Veus)

Vots a favor de l'esmena 36? 7 vots a favor. Vots en contra? 8.

Votem ara l'articulat. També com són pocs articles. , (se sent una veu que diu: «No, no, si podéis todos. ») ¿Todos? És poden votar tots els articles junts? (Se senten unes veus que diuen: «Sí. ») Inclús les disposicions? (Se senten unes veus que diuen: «Sí, sí. »)

Val, doncs votem ara els articles 1, 2, 3, 4, 5, 6 i 7, la disposició addicional primera, la segona, la disposició transitòria primera, la disposició transitòria segona, la disposició final primera, la disposició final segona, l'exposició de motius, el títol de la llei i fins ahí. Vots a favor? 9. Vots en contra? Cap. Abstencions? 6.

Designació del membre de la comissió que ha de presentar davant del Ple el dictamen de la comissió sobre la Proposció de llei de garantia dels drets d'informació de les persones consumidores en matèria de titulització i retitulització de préstecs hipotecaris i altres crèdits (RE número 96. 470, BOCV número 262)

El senyor president:

I ara, senyories passem. , val, d'açò no hem parlat, però passem al punt 8: designar el membre de la comissió que ha de presentar davant el ple el dictamen de la comissió sobre la proposició de llei.

El senyor Montiel Márquez:

Sí, jo propose que siga el mateix president de la comissió.

El senyor president:

Ah, doncs moltes gràcies. El president ho agraïx.

Doncs, amb açò, senyories, gràcies pel treball. I s'alça la sessió.

(S'alça la reunió a les 14 hores i 5 minuts)

