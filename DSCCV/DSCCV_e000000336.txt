Comissió d'Agricultura, Ramaderia i Pesca realitzada el dia 26 de setembre de 2006. Comença la reunió a les 11 hores i 5 minuts. Presidix la il·lustre diputada senyora Dolors Pérez i Martí. Reunió número 10.

Compareixença del secretari general de La Unió de Llauradors i Ramaders del País Valencià-Coag per a explicar la situació dels sectors agraris i ramaders com a conseqüència dels baixos preus que patixen, sol·licitada pel Grup Parlamentari Socialista (RE número 47. 090)

La senyora presidenta:

(Inoïble)

. llista per comprovar si hi ha quòrum.

(El senyor secretari passa llista per tal de comprovar l'existència de quòrum)

Gràcies, senyor secretari.

Anem a passar al primer punt de l'ordre del dia, que és la lectura i aprovació, si s'escau, de l'acta de la comissió anterior. Suposant que tots vostés en la documentació ja estan assabentats de com està, si ho creuen, per assentiment, aprovem l'acta? D'acord. Queda aprovat, per tant, el primer punt de l'ordre del dia.

La senyora Carmen Brufal acaba d'assistir, la senyora Carmen Brufal, per si vosté, senyor secretari, es vol prendre la nota oportuna. Gràcies.

La senyora presidenta:

Passarem al segon punt de l'ordre del dia, que és la compareixença del secretari general de la Unió de Llauradors i Ramaders del País Valencià-Coag, per explicar la situació dels sectors agraris i ramaders com a conseqüència dels baixos preus que patixen, sol·licitada pel Grup Parlamentari Socialista.

Si té l'amabilitat el senyor Brusca, secretari de la Unió de Llauradors i Ramaders.

Té la paraula el senyor Brusca.

El senyor Brusca Beltrán, secretari general de La Unió de Llauradors i Ramaders del País Valencià-Coag:

Senyories, molt bon dia a totes i a tots.

I, en primer lloc, m'agradaria agrair la invitació a comparéixer de nou, després d'haver-ho fet el passat 2 de maig, davant dels màxims representants de la voluntat dels valencians aquí, a les Corts Valencianes.

I este agraïment certament per a mi té un sabor, diguem-ne, agredolç. És dolç perquè és important que els nostres representants, els nostres polítics escolten els problemes de la societat a la qual representen en la casa de tots i amb un nou estatut, i que esperem, en este sentit, esperem que es desenvolupe el més prompte possible, sobretot en allò que es referix al vessant agrari, tal com ho estem demanant en el marc de la nostra campanya de sensibilització «El camp és vida: fes-lo teu», i de la qual tots vostés tenen informació.

Però alhora és un agraïment amb un sabor agre perquè és significatiu que hàgem comparegut tres vegades només en cinc mesos davant de vostés, mentre que en 30 anys d'història d'esta organització -que complix enguany- i en 30 anys de democràcia ho havíem fet sols en dos ocasions. I això també ens dóna una clara visió de la situació per la qual travessa el sector agrari valencià i de la qual, malauradament, no vegem una eixida massa clara.

Al mes de maig la meua compareixença era per exposar-los els efectes de les gelades del 2005 sobre l'agricultura. Però, davant de les gelades butxaques dels llauradors i ramaders valencians, vaig fer una àmplia anàlisi dels nostres problemes i vaig demanar solucions a eixos problemes, donant inclús algunes propostes de solució que políticament potser no eren del tot rendibles, però sí que ho són per als qui, d'alguna manera, vivim dia a dia d'un treball dur, que produïm aliments de qualitat per als nostres conciutadans que mantenim una cultura i un medi ambient que en realitat no voldria ni pensar què els costaria econòmicament a les administracions mantenir esta situació si ho hagueren de fer elles per a poder oferir als nostres visitants un país sense. o sense este paisatge tan característic.

Tot i això, pense, senyories, que l'assumpte d'esta compareixença és molt encertat, perquè en principi versa sobre el que nosaltres considerem que és el principal, el fonamental i entenem que ha de ser el prioritari problema que està patint el nostre sector. I quan parle de sector jo sempre m'estic referint a productors, perquè considerem que el sector no té cap crisi. Nosaltres considerem que la crisi la tenen els productors, en este cas els llauradors i els ramaders. I en este cas el problema dels preus i dels baixos preus, que jo diria més que sobretot en el sector majoritari i més important a la nostra comunitat, que és el dels cítrics, més que uns baixos preus, estem parlant d'una falta de preus total, no existixen preus al camp que es puguen agafar com a referència i que. bé, no és un problema sols de cítrics, és un problema que podem traslladar a pràcticament tota la resta del subsector de l'agricultura i de la ramaderia. I en estos moments estem en plena campanya també de la verema, en el cas del raïm de vi, i possiblement enguany tornem a parlar de crisi de preus per quinta campanya consecutiva.

La meua intervenció jo voldria dividir-la en tres parts. En la primera parlaria dels baixos preus en el millor dels casos que hi ha en el camp, i que és, en definitiva, el principal condicionant de la continuïtat dels llauradors en la seua activitat. I, clar, estic obligat a fer una referència a la pràctica que nosaltres considerem perversa i abusiva d'adquirir, per exemple en el cas dels cítrics, fruita a comercialitzar «a resultes», nom que, bé, es coneix esta metodologia implantada al nostre camp, però que també se coneix amb un nom molt significatiu que és el «ya te veré », i que d'alguna manera reflectix molt clarament el que està ocorrent.

I en les dues parts següents de la meua intervenció entraré a analitzar i a valorar els dos tipus de pràctiques comercials que, al nostre entendre, ens perjudiquen clarament, tant a nosaltres com a productors, però també als mateixos consumidors i sobre els qui pense que cal començar a legislar d'una forma rotunda.

La primera d'elles no és altra que la gran diferència existent entre el que nosaltres rebem i el que paga el consumidor. I la segona és la coneguda com a venda a pèrdua, o siga, per baix del cost de producció, i on les dos organitzacions agràries que avui estem ací presents, de manera individual hem fet front davant de Brussel·les, i sense l'ajuda de ningú, a excepció, i he de reconéixer-ho, dels europarlamentaris valencians que certament, i com es diu vulgarment, ens han tirat una mà, un cable, en les nostres visites a Bèlgica, així com també dels membres de la Fundació Comunitat Valenciana-Regió Europea, als que des d'ací, com deia, voldria mostrar el nostre agraïment més sincer.

Entrant ja en el fons de la compareixença, senyories, un sector que no té preu a defensar és un sector que no té futur. I això és el que està passant en el nostre sector productor de cítrics, com dia abans, extensible a la resta de produccions. I en esta situació hi ha una clara tendència a la seua desaparició, o tal vegada hi ha una estratègia de reconversió i d'abandonament dels actuals productors perquè quede el sector en mans d'uns pocs, de grans empreses que busquen el benefici ràpid, sense tindre en compte altre tipus de variables, com les del manteniment del territori i, especialment, de la fixació de la població en el món rural.

I, senyories, per si algú de vosté no ho sap, faré una breu explicació del que és comprar cítrics a comercialitzar. Bé, el comerç davant de la seua posició de domini, perquè disposa en principi de producció pròpia, i a més, com és perfectament normal, pot comprar allò que vol i el que fa és pressionar el productor perquè li done la seua producció sense cap tipus de preu pactat ni, per suposat, en cap tipus de contracte. Moltes vegades esta pràctica es fa amb un cert atemoriment cap al llaurador, al·legant que el mercat està mal, que si no li la dóna no la vendrà i la perdrà. I en eixe sentit el que fa el comerç amb eixa fruita és manipular-la, comercialitzar-la en els mercats i amb un preu que li paga el seu client, el comerciant descompta els seus costos i el seu benefici empresarial, i el que queda, que és una misèria en els millors dels casos, és el que li dóna al llaurador i que, en definitiva, no deixa de ser una almoina.

Som l'únic sector on la matèria primera no té preu, malgrat ser els cítrics els que posen en marxa tot un engranatge de la cadena en marxa. I això, al nostre entendre, va a suposar la destrucció del mercat citrícola. En este cas tots cobren, la majoria d'ells tenen convenis o tarifes preestablertes, des dels collidors fins als transportistes, passant pel personal dels magatzems, els gerents, els directors, fins i tot dels bancs, de les caixes rurals; i en este cas tots cobren, com nosaltres diem, menys els qui produïm, no? , els productors.

Al no existir un preu de referència en origen, el comerciant no té cap obligació de defensar el preu davant dels seus clients, més enllà d'assegurar-se un benefici. És a dir, més que vendre els cítrics, el que s'està fent és col·locar-los on siga i al preu que siga.

No entenem com els comerciants per una part no volen cap tipus de regulació o mesura que coordine o planifique el mercat, com ocorre dins del mateix Intercitrus, perquè sobretot el que al·leguen és que no volen cap tipus de regulació o mesura perquè teòricament estem en un mercat lliure i ens hem de regir per les seues lleis.

I, per altra part, posen en marxa este mecanisme d'adquisició de la fruita al llaurador, quan és una pràctica que va en contra de totes les lleis del mercat que ells preconitzen. I d'alguna forma nosaltres diem que seran ells els qui acaben amb este mercat, ajudats sobretot per aquells que els donen cobertura.

Però vostés pensaran: no hi ha cap tipus de preu en el mercat? Doncs sí que n'hi ha. Però mentre els costos de producció van augmentant any rere any, i com a dada els diré que estos s'han incrementat a costa de les nostres butxaques en 19,53% entre l'any 2000 i 2005, el preu que rebem és cada vegada més baix.

I vaig a continuar donant algunes dades, que no són inventades i, si no, facen la prova amb els preus que dóna la Conselleria d'Agricultura. La segona setmana de setembre de l'any 1996, al tio Nàsio, un llaurador de la Vall d'Uixó, li pagaven una mitjana de 35 cèntims d'euro per quilo per les seues clemenules. En la mateixa setmana de l'any 2000 el tio Nàsio tenia assegurats 29 cèntims d'euro per quilo. I fa dos setmanes, el preu a què ha hagut de vendre, perquè té la fruita de molt bona qualitat i per eixe motiu el comerç s'assegura eixa compra i tanca el tracte, en este cas, com dic, fa dos setmanes el tio Nàsio ha cobrat 24 cèntims d'euro per quilo. I tot i que és un preu jo diria que exageradament bo respecte a la realitat que té el camp, perquè en definitiva 40 pessetes de les antigues, de les bones, per quilo, jo estic convençut que tots els llauradors vendríem la nostra clemenules.

I en este cas com a conclusió els diré que en deu anys el preu de la clemenules s'ha reduït un 31%. En els últims cinc anys s'ha reduït un 17%. I ahí caldria aplicar-li l'augment de l'IPC que en estos deu anys la disminució en este cas de la clemenules seria del 49%. I en els últims cinc del 33%.

Mentres, com dia abans, els costos de producció s'han incrementat en un 10,5%. I el nostre preu ha baixat un 68% en el conjunt de totes les varietats citrícoles. Entre el 1997 i el 2006 totes les varietats de cítrics han caigut un 58%, que afegint-li el 10% d'IPC acumulat, estem parlant d'una caiguda. estem venent més barat ara que l'any 1997 un 68%.

I ahí mos fem una pregunta. Li poden quadrar al tio Nàsio els números amb estes dades que tenim, però damunt és que tenen la poca vergonya d'anar exigint, en este cas. Perquè exigixen qualitat, que no tiren fitoreguladors, que si açò, que si allò altre, però, en definitiva, sense pagar res. I nosaltres ho tenim clar. Nosaltres volem produir aliments d'extrema qualitat, i ho fem, volem produir aliments sans per a la nostra societat, i ho fem també. Però arribarà un moment en què si no ens paguen preus justos i dignes, malauradament per a tots, no podrem oferir ni qualitat ni cap altre tipus d'exigència, que, en definitiva, és la base de la diferenciació en la nostra competència, perquè en costos de producció no ho podem fer. I els perjudicats no serem els llauradors, sinó que també seran al final els mateixos consumidors.

Senyories, què podem fer davant d'este abús que estem patint cada vegada de forma més generalitzada? Nosaltres ho tenim clar, tot i que semble desgavellat. Ni un euro dels pressupostos del Consell a cap comerç que no presente al final de campanya un nombre elevat de contractes amb uns preus que cobrisquen, com a mínim, els costos de producció, amb un nombre de quilos proporcional al seu epígraf de comercialitzador de productes agropecuaris del seu impost de societats. I esta seria una forma de. si volen estar en el negoci, que paguen i que paguen un preu just. Pel contrari, que no entren en este negoci per a especular, tal i com ho estan fent fins ara i, a més, xuclant dels pressupostos del Consell. I en este cas, una reflexió que els fem: com trobem a faltar aquells comerços o aquells comerciants de tota la vida!

Segurament, des de fa uns anys, quan van amb els seus cotxes per les nostres carreteres, o si es donen una passejada pels nostres termes, podran comprovar que cada vegada més hi ha camps abandonats, perduts. I tot açò és conseqüència de la crisi per la qual travessem i per no tindre garantit, diguem-ne, un preu que ens deixe, com a mínim, continuar llaurant, continuar vivint d'una manera digna del nostre treball.

Perquè, senyories, no dubten que a mi m'agrada treballar la terra, m'agrada la meua terra i em sento molt orgullós de tindre un treball tan digne com un altre i que en el meus cas és el de llaurador, com el de molts altres. I a vegades em pregunte si és que alguns volen això, que hi hagen camps perduts, que no es consumisca aigua, possiblement per a destinar-la a altres usos. I si realment volen això, que a la nostra comunitat hi haja huitanta camps de golf, que poden estar molt verds i, sobretot, milions i milions d'hectàrees desèrtiques.

Bé. Jo ara voldria centrar-me en els punts relacionats amb el que paga el consumidor, i em dedicaré a este punt perquè és el més evident. I com saben, existixen entesos en la matèria que diuen que els marges comercials se'ls queda la gran distribució, altres que se'ls queda la mateixa logística i altres que viuen els intermediaris. I encara n'hi ha moltíssimes més versions.

Jo sí que voldria fer aquí una afirmació: a nosaltres, com a llauradors i com a productors, tant se'ns dóna qui realment s'està quedant amb eixos excessius marges comercials. L'únic que nosaltres constatem, i constatem en la pell, és que a nosaltres ens paguem preus de misèria, mentres el consumidor ha de pagar un preu desorbitat, comparat amb el que nosaltres rebem. I, en resum, entenem que algú s'està enriquint a costa de les butxaques nostres i de les de vostés, senyories, perquè tant vostés com jo també som consumidors. I l'únic cosa que pretenem i l'única cosa que volem i exigim és que es pose remei a este desgavell.

Si agafem preus al consum, i comparant-los amb els preus en origen de l'any 2005, s'obté que els preus en origen poden arribar a multiplicar-se fins a set vegades entre origen i destí. I posem uns exemples, com pot ser el cas de la vedella, com pot ser el cas de la clementina, existint una diferència mitjana del 432%. I especialment significativa és l'escassa participació del productor en el preu final de venda al consumidor, sobretot en productes com la clementina on participem d'un 13%; de la vedella en un 14%; en la llima i en el porc en un 20%, sent la mitjana de participació del productor del 28%. Percentatges que encara són molt més baixos per als productors perquè les dades oficials de preus en origen solen ser d'eixida a magatzem, no són preus directes al llaurador. Eixes quantitats o eixos percentatges que he anomenat no són les quantitats que rep el productor, sinó que són eixida de magatzem.

Lligat a este punt, també voldria fer una lleugera ressenya sobre la influència de l'IPC en el comportament dels preus. Durant l'any 2005, mentre l'IPC general va passar del 3,2 al 3,7 definitiu, el grup d'aliments ho va fer del 3 al 4,2%. Este augment de preus al consumidor no s'ha traslladat de cap manera als que han percebut els productors, en este cas, els llauradors i els ramaders.

I vaig a fer una referència a l'estudi que ha fet la mateixa Universitat Politècnica de València, a instància nostra, pel que fa a la translació de les variacions de preus i que en les conclusions diu: «Com en altres països, el creixement dels marges comercials de fruites i hortalisses a Espanya es produïx perquè la distribució majorista i detallista no trasllada als preus de venda al públic les baixades dels preus en origen, mentre sí ho fan quan es tracta de pujades, encara que d'una manera escalonada, com a conseqüència de la inelasticitat de la demanda dels consumidors. Es generen, llavors, unes bosses de beneficis extraordinàries que espenten els preus de l'alimentació en fresc cap a amunt i expliquen els majors marges de la distribució».

L'evolució en l'últim any dels preus en origen i al consumidor s'està comportant de manera molt dispar. Així, mentres els preus en origen pagats al productor han baixat considerablement en productes com la clementina, menys el 8%, en el pebre, menys 10%, en els mateixos productes s'ha incrementat el preu al consumidor. En el cas del pebre un 12% i en el cas de la clementina pràcticament, diguem, que s'ha mantingut. Mentres, el preu pagat al productor pels seus productes ha anat oscil·lant al llarg dels últims anys, la qual cosa denota l'exagerat desequilibri del mercat existent. I, per altra part, el preu al consumidor no ha parat, diguem-ne, d'incrementar-se.

Per tant, es deduïx que l'excessiva inflació es deguda a agents de la cadena comercial, que no dels productors, que no dels llauradors i dels ramaders. Però, a més, els beneficis del descens en origen dels productes agraris no estan repercutint al consumidor i sí en altres agents de la cadena comercial.

Açò, unit a les diferències entre els preus en origen i en destí, que he exposat anteriorment, així com també l'escassa participació del llaurador en la cadena agroalimentària, determina que alguns agents, que no són els llauradors ni els consumidors, estan especulant amb els preus, que, com he dit abans, a nosaltres no ens importa, però el que volem és saber-ho. Volem que es diga i que s'actue sobre eixa part inflacionista de la cadena agroalimentària.

I una altra variable que demostra que nosaltres no estem guanyant en este negoci, que és l'agricultura, no és altra que la renda agrària. La renda agrària total, en termes reals, durant l'any 2005 va experimentar una disminució del 14,2%, passant de 15. 665 milions d'euros en el 2004 a 13. 433 milions d'euros l'any 2005. Si s'observa l'evolució de la renda agrària i analitzant les dades en termes reals, la renda agrària real està situada per davall de la xifrada en l'any 1990, quan era de 13. 765 milions d'euros.

Açò suposa que la renda agrària no ha augmentat significativament, malgrat el gran esforç inversor i de modernització del mateix sector agrari, com així també vostés ho solen reconéixer i dir als quatre vents, tant ací com a Madrid. I això significa que les produccions agràries d'alguna manera no estan generant un valor afegit més gran per als productors, per als llauradors i per als ramaders.

M'agradaria fer també una referència a una altra problemàtica existent en la cadena de la distribució, i que no és altra que aquelles superfícies comercials -i vaig a dir noms, concretament, Aldi i Lidl- que tenen com a eix la venda a pèrdues i, en este cas, dels nostres cítrics. Efectivament, este ha estat un cavall de batalla, tant de La Unió de Llauradors com d'AVA, des de fa pràcticament un poc mes de dos anys.

I jo crec que tots vostés coneixen les nostres actuacions al respecte, tant ací com en altres tipus d'actuacions, des de manifestacions davant de l'Aldi d'Alfafar, la presentació de la nostra queixa davant del Parlament Europeu. I, en definitiva, tota una sèrie d'actuacions que hem portat, i continuarem portant, perquè encara està pendent la resolució del Parlament Europeu a la nostra queixa.

I a la nostra compareixença al mes d'abril passat, detectàrem una sensibilitat que, gràcies a estes accions, s'està començant a tindre per part dels europarlamentaris de molts països de la Unió Europea, malgrat la postura contrària de la pròpia comissió. De fet, el Parlament Europeu, i a instàncies de la comissió de peticions, va decidir mantenir oberta la queixa que va. per a seguir investigant, instar les parts a la celebració d'una nova sessió pròximament per a donar a conéixer un informe, el qual recaptarà informació general referent a este assumpte, tant les comissions parlamentàries d'agricultura, mercat interior i assumptes econòmics i monetaris.

I en este cas, totes les accions que les dos organitzacions agràries aquí presents, amb molt de treball, amb un esforç molt gran, amb un cost econòmic important per a tots dos. , però que també he de dir que ho fem encantats, perquè pensem que ja no és per benefici dels citricultors valencians, sinó que pensem que és benefici per a tot el conjunt del sector productor.

I en este cas, jo voldria recalcar-los que tant les cooperatives com els comerços ens han felicitat per estes actuacions. I en este cas, som, -i disculpen- ja no sols la mosca collonera d'estes cadenes de supermercats, sinó que pràcticament som el braç armat del sector comercial, tant el privat com l'associat. Perquè hi ha una realitat: ells, com a comerços, no poden parlar perquè d'alguna manera tenen por que eixes cadenes cancel·len les adquisicions de cítrics a estos operadors dels seus programes de compra en cas que isqueren públicament denunciant eixes pràctiques, que, en definitiva, ens estan ofegant a tots.

I referint-me també a l'estudi de la mateixa Universitat Politècnica de València, jo crec que és molt aclaridor i molt concloent. Llegim textualment: «Considerant totes les despeses suportades en la comercialització en destí, incloent des del punt de venda, marge comercial, impostos d'empresa detallista, calculats per a la confecció més usual i més barata, el cost de producció del producte, i situades en camió frigorífic en la capital del país que més exporta en volum de la nostra comunitat, i que en este cas és Alemanya, dóna uns costos mínims d'arribada a la plataforma de la cadena o al majorista en destí d'entre 62 i 65 cèntims d'euros/quilo les clementines i, entre 54 i 55 cèntims d'euros, les taronges». I en l'entorn d'1,35 euros/quilo la taronja i 1,5 euros/quilo la clementina, s'inclouen, diguem, el que seria l'estimació de costos en què incorre la mateixa distribució detallista.

Per tant, no pareix que hi haja explicació raonable perquè els detallistes, en este cas, estes grans cadenes, puguen oferir els cítrics, els nostres cítrics valencians, els de la nostra comunitat per davall d'eixes xifres, llevat que admeten que algun dels elements del canal de comercialització ven per davall de preus de cost, com nosaltres acusem.

I això és una de les primeres coses que volem que s'investigue, este tipus de pràctica comercial, si existeix algun tipus d'explicació raonable que ens perjudique a nosaltres com a llauradors, però també els consumidors, tot i que en principi, a primera vista, sembla contradictori. I també, en este sentit, l'altra cosa que volem, i que per a nosaltres és evident dins d'una organització comunitària de 25 països, no és altra que la necessitat que s'homogeneïtze la normativa que regula estes pràctiques. No és possible que a l'Estat espanyol esta pràctica siga il·legal, encara que entenem que no massa controlada ni massa perseguida, perquè tenim proves que també s'està produint, no en el cas de cítrics però sí en altre tipus de produccions. Però que a França siga completament il·legal, perseguida i sancionada, com també després faré referència, i en el cas d'Alemanya estiga permés este tipus de pràctica.

Per tant, la Comissió Europea hauria de ser conscient que la normativa comercial ha de ser igual per a tots. I ací és on també estem fent força des de Brussel·les a través del Parlament Europeu i on vostés, com a diputats, creem que ens poden ajudar, sobretot fent pressió davant els seus respectius europarlamentaris, no sols els valencians, que ho tenen molt clar, ho tenen claríssim, però que sí que amb la resta de companys de la resta de l'Estat espanyol per tal que ho coneguen, sobretot els del nord d'Europa que els està passant una cosa semblant en el cas de la llet, però que en este cas hi ha diverses denúncies no sols de cítrics i de la llet, com deia, sinó també amb el kiwi amb el salmó o amb el rèmol -el

-. No cal que els nostres europarlamentaris es posen en contacte i acorden anar tots junts amb els europarlamentaris dels altres països que d'alguna manera tenen importància este tipus de produccions que també estan en qüestió i també existixen denúncies davant de la mateixa comissió.

Estes cadenes ens estan fent molt de mal comercialment als productors. Com entendran vostés que vendre al consumidor clementines en Alemanya a 39 cèntims d'euro quan, segons la mateixa Universitat Politècnica, el preu o el cost mínim de venda, incloent els costos de la plataforma de la distribució, els del punt de venda i amb un benefici estimat del 10% per a la superfície, seria d'1,50 euro.

És un sistema que en principi va en contra dels principis de supervivència d'un sector econòmic. I, en este sentit, podran dir que són ofertes en moments puntuals, però sí que efectivament en eixos moments és quan més problemes sorgixen sobretot perquè es donen justament en la campanya d'exportació de les nostres clementines, principalment novembre i desembre. I, per tant, d'alguna manera, obliguen els nostres competidors a haver de baixar el preu de venda i que eixes baixades vagen traslladant-se cada vegada més cap avall fins aplegar en definitiva al productor.

Cal recordar que els cítrics no són una llauna de tonyina amb oli que es pot guardar fins que puge el preu. Nosaltres hem de vendre o la fruita es llança a perdre i, per tant, no podem especular de cap de les maneres.

Però, com pot afectar també esta situació al consumidor? A curt termini és possible que la venda a pèrdues en el supermercat és un benefici per a ells, per als consumidors. Però a llarg termini va a suposar un problema principalment de qualitat i un problema mediambiental. De qualitat, perquè nosaltres no podem produir productes de qualitat als preus que es paguen, ja que no cobrim ni costos de producció, i mediambiental ja que haurem o ens veurem obligats a abandonar els nostres camps. Llavors, la gran superfície es veurà obligada a haver d'importar la fruita de països tercers sense tindre tampoc cap garantia de qualitat.

I, senyories, en esta lluita no estem sols. L'altra part més perjudicada de la cadena agroalimentària, que en este cas ens dóna suport, i per això tenim el recolzament explícit dels consumidors, que nosaltres plasmàrem en una signatura d'un acord entre les tres principals organitzacions o associacions de consumidors Avacu, UCE i Tyrius amb La Unió, per a d'alguna manera lluitar contra estos dos tipus de pràctiques. Per tant, vostés, si volen actuar poden estar tranquils, tenen tot el recolzament i tot el suport tant dels productors com dels mateixos consumidors.

Sabem que per tal de mitigar políticament l'escàndol dels marges comercials que iniciarem les organitzacions agràries, els representants de les grans cadenes de la gran distribució van convidar diputats i diputades d'estes Corts i més concretament d'esta comissió, si no m'equivoco, d'esta Comissió d'Agricultura, aspecte que em sembla perfecte, correcte, legítim, perquè entenc que cadascú ha de defensar els seus interessos. Però perquè ho tinguen clar continuaré llegint també una conclusió de l'estudi de la Universitat Politècnica de València: «El poder de negociació amb el canal de comercialització de les fruites i hortalisses en general i dels cítrics en particular el tenen les grans cadenes sucursalistes europees. Els seus proveïdors són nombroses empreses, que llevat excepcions, competixen via preus sense a penes estratègies de marca ni de diferenciació del producte. La distribució, fortament concentrada, marca les condicions de preus i presentació en les quals ha de subministrar-se-li el producte, imposa estàndards quant a qualitat i seguretat alimentària i trasllada els costos als seus proveïdors. Estos fan el mateix amb els seus i és el productor agrari qui finalment assumix, a càrrec del seu propi marge comercial, el poder de negociació de la gran distribució».

En definitiva, els dos casos d'abusos en la distribució comercial són una conseqüència de la gran concentració comercial d'estes empreses sobre la que caldria revisar la legislació, en la qual no sols hauria de contemplar-se la quota de mercat d'una cadena per a poder saber si és un monopoli sinó també la quota de mercat i dels productes que vénen dins d'ella. Per exemple, en Alemanya i en fruita Aldi té una quota de mercat del 21%, Lidl de l'11,7% i conjuntament tenen el 32,7%. En hortalisses la seua quota és del 19% i del 14%, respectivament, i conjuntament del 33%, mentres les altres grans superfícies no passen individualment del 15%.

Però no cal anar a Alemanya. Per exemple, ací i en la província de València, l'any 2003, Mercadona tenia una quota de mercat del 27,1%; Carrefour, del 22,4% i, Eroski, junt amb Consum, el 20,1%. I, en este sentit, nosaltres el que demanem és que pensem que és poc i que simplement es copie i es millore el sistema francés, que sí que legisla en esta matèria, i almenys demostra que l'administració gal·la té una sensibilitat per este assumpte tot i que sent sincers pensem que ho fan més pensant en contindre sobretot la pujada de l'IPC més que en benefici del productor o del consumidor. Però per la part que ens correspon amb això inicialment creem que aniríem bé.

Els done també algunes referències perquè ho vagen pensant: la llei Galland de l'any 1996, llei sobre regulacions econòmiques de 2001, llei de desenvolupament dels territoris rurals i de la llei de la xicoteta i mitjana empresa de 2005, són tot normatives que intenten evitar l'especulació i l'abús en matèria comercial i, al mateix temps, que servixen per a contindre l'IPC; ajuden i donen cobertura als proveïdors d'eixes multinacionals en assumptes com condicions abusives, períodes de pagament, descomptes comercials, etcètera, etcètera i, en definitiva, marquen un equilibri en la relació entre el proveïdor i la gran distribució. I, el que és més curiós, és que eixes grans cadenes franceses són les que estan aquí en València, no? , en València, en Càceres i en Berlín, les mateixes.

Per tal de posar fre a estes pràctiques, nosaltres pensem que caldria establir una llei de comerç que contribuïsca a una major participació del productor en la cadena agroalimentària i en el valor dels productes i dels consumidors en la informació comercial d'estos productes, que contemplara com a mínim: preu de referència de venda al públic, valor de mercat incorporat pel productor, l'índex de costos de la distribució comercial, bonificació fiscal de les bones pràctiques comercials dels agents de la distribució i la creació d'una comissió d'examen de pràctiques comercials. També cal que des de les administracions s'ajude a impulsar iniciatives de comercialització directa des d'origen a destí que permeten el llaurador incorporar un valor més gran afegit i al consumidor, sobretot, uns preus molt més assequibles. Tampoc ens podem oblidar de controlar les importacions, de fer un control exhaustius quant a

comercial des de la implantació del doble etiquetatge, aprenent sempre d'anteriors experiències, i en este cas ens referim a l'experiència francesa i sobretot corregint els seus defectes, que els va tindre.

Per altra part és important també el que es va dir i tot el que es va usar en la Comissió d'Afers Europeus de les Corts Valencianes, el passat 1 de juny, on va comparéixer el conseller d'Empresa, Universitat i Ciència per a explicar la problemàtica de la venda de cítrics a pèrdua. Allí tots els grups parlamentaris i el mateix conseller van coincidir amb el que estic exposant avui ací, tant per l'aplicació d'elevats marges comercials com en la pràctica de venda a pèrdua. L'únic que es veu perjudicat és el llaurador i el ramader. Però tot i esta coincidència de tots els grups parlamentaris i de l'ampli debat que hi va haver, el resultat va ser el que menys ens ha agradat, ens podia agradar en este cas. Finalment entenem que no es va aportar cap solució o almenys cap a la línia de treball d'estes Corts per encapçalar una lluita en Brussel·les contra estes pràctiques. I, en este sentit, m'agradaria que avui ací, en esta comissió, no passara el mateix.

Senyories, al principi de la meua compareixença he fet una ressenya sobre la campanya de sensibilització social que hem encetat des de La Unió baix el lema «El camp és vida: fes-lo teu» i de la qual ja tenim una considerable i important suport dels ajuntaments, tot i que encara esperem rebre'n molt més. I en ella, d'alguna manera, resumim un poc el que està passant i demanem l'atenció de les diferents administracions, en especial de les més properes als nostres problemes, i de tota la societat en general sobre els aspectes que fan preveure un futur sense llauradors i ramaders i que és al que ens està abocant al sector agrari una situació sense uns preus dignes; per una part la falta no sols de preu sinó també de perspectives econòmiques segures i rendes dignes, la falta també de racionalització quant als actuals processos d'urbanització del territori agrícola, la reducció del nivell de serveis del que disposen les persones, les famílies i les empreses en les zones rurals i, per tant, de la seua qualitat de vida en general, i que esta situació desanime els joves, especialment les dones, a constituir noves famílies en eixes zones; la percepció que les condicions socials no són les més adequades enfront de l'atracció permanent d'altres sectors econòmics i, sobretot, d'altres entorns de vida i de treball; els elevats preus de venda i de lloguer dels terrenys, massa alts en comparació amb les perspectives de renda; els alts costos d'inici de l'activitat quant a compra de maquinària i, sobretot, quant a millora de l'explotació, de les càrregues administratives, oneroses, obstacles jurídics i fiscals per a poder iniciar i desenvolupar l'activitat agrària, i tot un excés de normes que dificulten la gestió sense un assessorament adequat; l'escassa formació, tenint en compte l'entorn en el qual ha de funcionar una explotació agrària moderna, ben orientada des del punt de vista tècnic, al corrent dels problemes de la producció i de la venda, capaç d'integrar activitats i ingressos aprofitant la necessària multifuncionalitat de l'agricultura.

I, per tant, hi ha tota una sèrie de perspectives que influïxen de forma decisiva en la falta d'incorporació dels jóvens al sector, i, per extensió en el seu futur, que es poden resumir en la baixa i inestable rendibilitat de les explotacions com a conseqüència d'uns preus molt baixos, la deteriorada imatge de l'agricultura, dels llauradors i dels ramaders, i especialment de tot el món rural, principalment per la falta d'orientació de les diferents polítiques agràries cap a les persones, no?

I l'actual tendència a la desaparició d'actius agraris i a la marginació dels actuals i a l'envelliment de les persones en el sector agrari, entenem que s'ha d'invertir de manera urgent, i, per tant, és necessària una política agrària articulada en funció de les persones i del territori i no sols en funció del mercat, un nou marc jurídic que arreplegue i que tinga en compte les condicions que permeten adaptar l'agricultura i la ramaderia a les noves demandes socials, definint la funció social del llaurador i establint els compromisos de producció d'aliments de qualitat en quantitats suficients i respectant sempre l'entorn.

A canvi, nosaltres, com a llauradors, com a productors, el que demanem a la societat és el reconeiximent d'eixes funcions en tots els seus àmbits d'actuació, a més de les seus funcions productives, culturals, mediambientals, paisatgístiques, de formació, d'ordenació i de vertebració del territori, així com també de la realització dels serveis socials.

Per tant, continuem reclamant i considerem necessari un pla estratègic per a salvar el camp valencià, amb un marc normatiu ampli que promoga instruments dirigits a aconseguir un futur per al sector. Un pla que, en definitiva, parle de llauradors i de ramaders i de les funcions que deuen ocupar per a evitar la seua desaparició del camp. I des de La Unió, tornem a repetir que ens neguem a convertir la nostra comunitat en una terra només de turisme, d'oci o de serveis.

Entenem que no es poden tancar els ulls a un passat, a un present i a un futur agrari del nostre territori. I en estos moments, creguem que la Generalitat Valenciana té una gran oportunitat, després de la recent aprovació del nou estatut d'autonomia, a on cal recordar que en el seu article 49, en el punt tercer diu que la Generalitat té la competència exclusiva en matèria d'agricultura i ramaderia. I en eixe mateix sentit, l'article 18 de l'Estatut d'autonomia diu, textualment: «Des del reconeixement social i cultural del sector agrari valencià, de la seua important labor en l'activitat productiva, en el manteniment del paisatge, del territori, del medi ambient, de la cultura, de les tradicions i dels costums més definitoris de la identitat valenciana, la Generalitat adoptarà les mesures polítiques, fiscals, jurídiques i legislatives que garantisquen els drets d'este sector, el seu desenvolupament i protecció, així com la dels llauradors i dels ramaders». És per això que reclamem que es complixca l'estatut d'autonomia i reclamem també a tota la societat valenciana que faça seus els problemes del camp, perquè no podem oblidar que el camp és vida, i si es mor, com ara passa amb la falta de rendibilitat per uns preus irrisoris, tots morim un poc.

Moltes gràcies, senyories.

(Ocupa la presidència la vicepresidenta, senyora María del Carmen Nácher Pérez)

La senyora vicepresidenta:

Moltes gràcies, senyor Brusca.

Pel Grup Parlamentari d'Esquerra Unida-Els Verds, té la paraula la senyora Pérez.

La senyora Pérez i Martí:

Perdone, senyora presidenta, però esta compareixença està sol·licitada pel Partit Socialista i. , sap.

La senyora vicepresidenta:

Sí, sí, pel Grup Parlamentari Socialista, té la paraula el senyor Lozano.

El senyor Lozano i Pastor:

Gràcies, senyora presidenta.

Gràcies, Dolors.

Senyor Brusca, gràcies per estar avui entre nosaltres i accedir a la convocatòria feta en les Corts per a explicar-mos quina visió tenen vostés de la realitat del camp valencià i quins són els problemes que sofrixen els llauradors i ramaders del nostre país. Dir-li que compartixc globalment l'anàlisi que vosté ha fet. Si la funció de la producció agrària és donar de menjar al conjunt de la societat, el sector agrari està fent-ho tan bé que sobra de tot, que realment. , i el que està ocorrent, i en això també compartixc amb vosté, qui té els problemes són els que directament viuen d'eixa producció, que són els llauradors i ramaders.

Vosté ha deixat ben clar que la falta de rendes és la principal causa de l'abandonament de llauradors i ramaders del sector. M'agradaria, senyor Brusca, situar-lo també a vosté en quina és la visió que des del Partit Socialista tenim del que ha ocorregut en el camp i el que pensem que va a ocórrer, si ningú li fica remei. Tampoc vull que vosté tinga la sensació, tal com ha expressat, que vénen al parlament i ningú els fa cas, ja que el fet d'estar ací és com a conseqüència de la inquietud que des del nostre partit, des d'este grup parlamentari -que no té la responsabilitat en estos moments de governar-, tenim per fer palesa una realitat tan dura com la de perdre més del 55% dels actius agraris en els últims deu anys.

Quan el Partit Popular guanyà les eleccions en 1995, i cal pensar que per a donar solució als greus problemes que tenia el sector, l'agricultura valenciana ja portava un procés de reducció dels actius agraris, que havien passat del 15% de la població activa total a un 7%. Aquesta reducció ja dràstica creà un gran malestar en la societat agrària, que veia com des de la necessària entrada en la Unió Europea en 1986 fins al 1995, havien desaparegut milers i milers de llauradors. El sector confià que un canvi de govern milloraria la seua situació estructural i milloraria, en conseqüència, les seues rendes. De 1995 a avui, 2006, quatre consellers prepararen diferents iniciatives per vore què li passava al camp valencià.

La senyora Ramón-Llin demanà a la universitat que confeccionara el

Llibre blanc de l'agricultura valenciana

. El llibre costà més de vint milions de les antigues pessetes i mai va vore la llum. La senyora Amor, com tenia de demostrar que tenia també interés per impulsar el que anomenà el fòrum agrari, que se va concretar en una recopilació de dades i xifres, que no serviren absolutament per a res. I per a rematar la permanent preocupació -entre cometes-, el Partit Popular, per saber què li passava a l'agricultura i que, per suposat, ja fea anys que el sector sabia i el tenia estudiat, dic, el senyor Cotino presentà el pla Millorar. Deu anys perduts analitzant el problema sense abordar amb honestedat les solucions, deu anys d'aplicació de polítiques agràries generalistes com a conseqüència de la translació de la política agrària comunitària a la Comunitat Valenciana, però sense adoptar les mides a la pròpia idiosincràsia de la problemàtica valenciana.

L'única política pròpia fou la ficada en pràctica pel malaguanyat conseller senyor Coll de modernitzar els regadius seguida després pel Partit Popular, però sense aprofitar la situació de millora del regadiu per a canviar les estructures productives, amb la conseqüència greu que en estos moments s'ha consolidat la parcel·lació. Deu anys després tenim les estructures productives exactament igual. Per tant, tenim el major cost de producció de la citricultura mundial. És un dels tristos honors que té esta comunitat i que té este sector.

Tenim l'estructura de la comercialització igual que fa deu anys, totalment atomitzada: més de set-cents operadors en cítrics, quan vosté estava anomenant que les mateixes cadenes que en Europa estan concentrant la demanda de la producció són les mateixes que també estan ací, en l'Estat espanyol.

Tenim, senyories, tenim, senyor Brusca, els mateixos mercats que fa deu anys, però en aquestos deu anys ha canviat l'estructura del mercat, ha canviat la base social, la incorporació de la dona al mercat laboral ha revolucionat la unitat familiar i, per tant, la demanda. En definitiva, el que s'ha fet és que s'ha globalitzat l'economia.

Senyor Brusca, seguint que el pla Millorar no ha modificat ni una sola línia pressupostària, més enllà de la pròpia denominació, que en totes les partides del pressupost del 2005 apareix la mateixa quantitat i la mateixa finalitat, el que sí que passa és que en totes les partides apareix «segons el pla Millorar», que no s'ha vist reflectit en l'única eina per a canviar les coses, que és el pressupost, que de veritat a on se diu i se plasma quina és la voluntat real de canvi. Evidentment, és quan dius quants diners vols ficar per a eixa finalitat. A mi m'agradaria preguntar-li a vosté, ¿creu que el pla Millorar va a pal·liar l'actual situació de rendibilitat de les explotacions? Crec que és important que vosté me done la seua opinió, perquè jo la puga escoltar i tindre-la també en compte.

De tots és sabut que donar transparència a partir d'instruments com l'Observatori del preu és positiu, jo crec que això no ho neguem ningú. I jo també li pregunte, i m'agradaria saber l'opinió de vosté, ¿creu que la iniciativa que ha fet el Consell va a ser positiva tal com està desenvolupant-se fins ara?

Sense lloc a dubte, l'economia social que practica la concentració de l'oferta és un dels millors instruments que el sector agrari ha tingut fins ara per a desenvolupar-se. Estic parlant de les cooperatives agràries tant de producció com de comercialització. En definitiva, de totes les possibilitats que en la cadena productiva tenen d'actuar.

Vostés, i després del que estàvem comentat, si és veritat que la concentració de la demanda està molt concentrada, allò lògic és que s'hagueren utilitzat les cooperatives per a concentrar l'oferta, a fi que tinguérem operadors que pogueren parlar de tu a tu a estos grans centres comercials. Açò està clar, però jo li pregunte, l'estructura cooperativa valenciana que tenim ¿està preparada? , ha segut orientada? , ¿s'ha adaptat a les situacions noves de producció i mercat?

Durant la meua intervenció he plantejat que no s'estaven fent polítiques pròpies des del Consell valencià, i açò no és cert del tot i tinc l'obligació ací de reconéixer que aquest any pareix ser que la Generalitat té la intenció d'oferir mesures pròpies per a intentar regular la campanya citrícola. Estic parlant d'açò que diu el conseller de les 50. 000 cèlebres tones de cítric, si açò de comprar taronges. , i que ja vorem si tenim problemes amb Europa. Per descomptat, no serem mosatros els que fiquem els entrebancs.

Ara bé, el que no tinc tan clar, i m'agradaria saber la seua opinió, és sobre com s'ha muntat açò, com va a funcionar i quin és el vehicle més adequat perquè açò funcione, perquè pot ser que siga pitjor el remei que la malaltia si no acabem d'utilitzar bé este instrument. Jo, a l'espera de les seues contestacions, en la segona intervenció intentaré matisar alguns dels punts de què ja hem parlat.

Moltíssimes gràcies, senyor Brusca.

La senyora vicepresidenta:

Gràcies, senyor Lozano.

Pel Grup Parlamentari d'Esquerra Unida, té la paraula la senyora Pérez.

La senyora Pérez i Martí:

Gràcies, senyora presidenta.

Gràcies, senyor Brusca, per la seua presència en esta casa. No fa molt també ens vàrem vore per un tema diferent i sempre és molt important que vosté, i vostés, caps de les organitzacions agràries valencianes, mos instruïxquen en molts detalls que nosaltres necessitem per a continuar treballant a nivell del parlament en matèria agrària. N'hi ha una dita castellana, senyories, que diu allò de «A río revuelto, ganancia de pescadores». Per tant, amb això me referixc que sembla ser que està tot justificat: no legislem i, per tant, el lliure mercat, que tant la dreta europea, abans de pertànyer a Europa, ja volien, doncs, ara la tenim, i no passa res. I

. I nosaltres, els valencians, que som nats en l'exportació de productes agraris, a pesar de la problemàtica que teníem, no? , amb l'estat francés, quan passàvem de per allí en èpoques determinades i degut principalment a les fruites, som nats, conforme dic, ens trobem que en estos moments estem vivint un impàs exagerat perquè no existix la legislació adequada per als productes.

Però també és de veritat que tindríem de fer una llarga història sobre per què nosaltres no legislem, sobre per què estem en una situació de pegats sempre en l'agricultura, sobre per què mos hem vist abocats, en estos moments, a demanar, senyor Brusca, la seua col·laboració davant d'esta comissió perquè ens explique tots els entrebancs que s'han produït degut a la pèrdua, als preus a la baixa, principalment en matèria citrícola.

I jo començaria dient que fa tres mesos el conseller d'Agricultura, el senyor Cotino, anunciava la creació de l'Observatori de preus per als productes agraris del País Valencià. Però a hores d'ara, a la millor a mi se m'escapa, i a hores d'ara, que jo sàpia no s'ha donat contestació a aquella necessitat i aquell anunci que havia realitzat, sinó que, a més, ni tant se val, les al·legacions presentades sabem en quina situació estan.

Per tant, vaja per davant, senyor Brusca, la primera pregunta: existeix a hores d'ara acords sobre l'esmentat Observatori de preus al País Valencià?

La preocupació, senyories, des d'Esquerra Unida del País Valencià: l'Entesa, està principalment en els cítrics, per una senzilla raó, perquè la campanya 2006-2007 està a les portes dels seus inicis i després de la temporada passada, en què al mes d'abril de 2006, després de les denúncies formulades per les organitzacions agràries en Europa -vosté, senyor Brusca, va estar allí personalment-, el Parlament Europeu, arran d'aquelles denúncies es posa a investigar les vendes de cítrics a pèrdua realitzades principalment pels distribuïdors o concretament pels distribuïdors alemanys.

Vostés han realitzat una campanya agrícola, conforme molt bé ha anunciat abans, que es diu «El camp és vida: fes-lo teu». I jo li diria sobre eixa campanya que enhorabona, sobretot perquè, encara que no vinga al cas, l'ajuntament del meu poble ja ha presentat eixa moció i ha estat acceptada per unanimitat.

I vull dir encara que, valga la redundància, en hora bona arribe aquesta campanya si són capaços de contribuir o de reconduir, millor dit, la problemàtica agrària que en estos moments existix. Perquè açò, senyories, és ploure sobre banyat.

Començarem pel primer. I en estos moments havíem de parlar exclusivament dels preus a pèrdua. Però, a més dels preus a pèrdua, tenim un increment dels preus del productes per exemple fitosanitaris, que resta el preu que haurien de cobrar net pels agricultors. Tenim entrebancs per a l'agricultura ecològica, per tant, no podem parlar d'un canvi de l'agricultura i parlar de qualitat en lloc de quantitat, que seria molt important. Tenim la problemàtica del relleu generacional. Tenim un increment abusiu sense compensacions dels preus dels carburants. Moltes vegades els diputats d'esta cambra ens hem assegut a parlar d'esta situació i mai s'ha pogut o mai han tingut probablement la capacitat que la nostra veu aplegue on haja d'aplegar perquè açò se reconduïsca.

Després tenim també un altre problema. Tenim el minifundisme, tenim una llei que és difícil d'aplicar. Per tant, hauria d'estar revisada i, per tant, tant el minifundisme el tenim ahí palés en un gran esforç, fins i tot per part de la conselleria perquè no se pot aplicar correctament.

Després, com ajuda a tot el problema, les reconversions, les reconversions de terres de secà en regadiu, que ens porten altres conseqüències i que ningú es vol donar compte. I ara, últimament, en l'OCM del raïm l'arrancament de les vinyes o ceps. Era el que ens faltava. I podríem continuar parlant i parlant.

Lògicament sempre ha d'haver algun problema pendent que s'haja d'arreglar, solucionar, discutir, avançar, fins i tot amb tots aquells estudiosos que sabem bastant més que nosaltres en estes coses i que de tant en tant ens il·lustren en elles.

Per altra banda, la desaparició de terres de cultiu molt productives i les noves formes de vida, que no les hem de deixar de banda, en les quals cada vegada més les famílies estan més desvinculades de l'existència dels productes agraris valencians, o siga, la família cada vegada va menys a comprar aquell producte, sinó que va a comprar el producte que calga perquè necessita tindre un aliment en casa. Són famílies on tot el món treballem. I realitzen les menjades, a més, fóra de la seua llar familiar.

La senyora vicepresidenta:

Senyora Pérez.

La senyora Pérez i Martí:

. i en les escoles -acabe ràpidament-, bé en les escoles o en els instituts, en les universitats, o bé en el lloc del seu treball. Tot fa pensar en una revolució sociològica en l'alimentació que ens conduiria, segons alguns experts en la matèria, a una agricultura sense terra, a una agricultura sense agricultors. S'ha de pensar que fins aleshores, des de 1995, s'han perdut 75. 000 agricultors pel camí, igual com les seues terres.

I jo, com que he d'acabar, me deixaré una part per a després. Però jo, senyor Brusca, d'entrada li volia fer dues preguntes. Vosté ha tingut alguna insistència en alguna d'elles. Però jo vull anar directament al punt de la qüestió.

Respecte a la seua visita a Brussel·les per denunciar la venda a pèrdua dels cítrics, pot concretar quina és la postura de la Comissió Europea davant les queixes de les organitzacions agràries valencianes? I què és el que podem traslladar als nostres eurodiputats i diputades, perquè vosté diu «traslladen vostés. ». Explique-mos què és el que vosté vol que traslladem?

I després m'agradaria saber, en l'assumpte de venda a pèrdua, i en el nostre cas, ací, al País Valencià, si vosté sap quin és o qui és el responsable d'esbrinar si al País Valencià s'està produint aquest mateix problema?

Tinc altres preguntes a fer-li, però m'agradaria realitzar-les en la segona intervenció.

Gràcies, senyora presidenta.

La senyora vicepresidenta:

Moltes gràcies, senyora Pérez.

Pel Grup Parlamentari Popular, té la paraula la senyora Marcos.

La senyora Marcos Puig:

La senyora vicepresidenta:

Té la paraula el senyor Brusca.

El senyor Brusca Beltrán, secretari general de La Unió de Llauradors i Ramaders del País Valencià-Coag:

Bé, moltes gràcies.

Jo un poc perquè crec que si no els tres, com a mínim dos grups, en este cas el Partit Socialista i Partit Popular ha fet un poc referència, no sé, a allò. , no sé, no sé si és que se m'ha malinterpretat, no? , però jo sí que he fet un reconeiximent a la presència per tercera vegada. El que també he ressaltat és que per a mi tenia un sabor agre, en el sentit que tres voltes en cinc mesos comparéixer davant d'esta comissió és una mostra claríssima que la situació està fatal, i per això he parlat jo de sabor agre, no perquè se m'haja convocat ni poques ni massa vegades. La referència anava per ahí.

Jo crec que tots tres grups han fet referència, possiblement amb unes variacions quant a la pregunta, quant al pla Millorar, que va des que d'alguna manera preguntava el Partit Socialista del País Valencià quant a si pot servir com una mesura per a resoldre els problemes que estem patint; la representant d'Esquerra Unida del País Valencià: l'Entesa, doncs, que quant a si hem rebut algun tipus de contestació, la situació en què puguen estar les nostres al·legacions, i quant a si existix algun tipus d'acord per a posar en marxa eixe Observatori de preus; i la mateixa representant del Partit Popular també ha fet una referència, sobretot ha ressaltat eixe paquet de mesures que té previst o que està treballant, en este cas, el Partit Popular, també fent una referència clara a l'Observatori de preus.

I, d'alguna manera, a mi sí que m'agradaria dir que, en este cas, el que és l'Observatori de preus sí que ens ha aplegat, a més, per segona vegada. Tenim dos esborranys, el primer, que se'ns va presentar bastant abans de l'estiu, presentàrem tota una sèrie d'al·legacions. Cal dir que les al·legacions, encara que també anaven un poc dirigides a parts del contingut, anaven també molt dirigides a la formació i al funcionament i a la representació de dins d'eixe observatori, que, en principi, nosaltres és una iniciativa que hi donem suport, com no pot ser menys, perquè som nosaltres qui proposàrem, a més, amb eixe nom i amb eixe contingut, en l'any 2003, sent consellera d'Agricultura Gema Amor, li presentàrem ja la proposta de l'Observatori de preus com una cosa necessària i que, a més, tenia d'anar lligat a un observatori a nivell estatal, i que pensem que, en principi, és un instrument que pot ser útil, sobretot si som capaços entre tots d'utilitzar-lo. Utilitzar-lo des d'un punt de vista. , des de la voluntat política, per una part, però també des de la part del diàleg i del consens de les distintes parts que deuen estar representades dins d'eixe observatori.

I si som capaços d'utilitzar-lo en eixe sentit, podrem aconseguir el que en definitiva tots hem apuntat i vostés han apuntat: major transparència. Perquè, en definitiva, jo crec que eixe té de ser l'objectiu inicial per a començar a plantejar possibles solucions. Si no tenim transparència, si no coneixem exactament com se conformen els preus al llarg de la cadena agroalimentària i qui es queda, de tots els agents, part d'eixe -diguem-ne- marge comercial, difícilment podrem començar a plantejar algun tipus de solucions.

És veritat que en el segon esborrany que se'ns ha presentat nosaltres continuem detectant carències. Carències, torno a dir, quant a la composició i la representativitat, que és un dels temes que ens preocupava, sobretot, perquè pensem que calia que estiguera tothom allí present. Però, vaja, en principi, nosaltres, en este segon esborrany hem tornat a presentar al·legacions, i el que estem esperant és que se tinguen en compte, i si no totes, una bona part, sobretot les més substancials, se contemplen amb eixe definitiu -diguem-ne així- observatori de preus.

Però, com dia també, no sols és falta de contingut o problemes quant a la composició i la representativitat, no? , sinó que també pensem que s'han quedat fóra alguns aspectes que nosaltres considerem fonamentals i molt importants quant a la formació d'un observatori de preus, com seria la necessitat de crear o de publicar un panell de preus en origen, sobretot coneixent els intermediaris i el destí de forma setmanal i que, d'alguna manera inclús se publicara en el portal, en la

, en la pàgina

de la mateixa Generalitat, que tinguera també la possibilitat que, el que seria el servei de defensa de la competència de la comunitat i la mateixa administració general de l'Estat, doncs, que poguera investigar els mercats quant a certs productes agraris i, sobretot, també, dins d'eixe Observatori de preus caldria contemplar campanyes informatives i, sobretot, explicatives, dirigides al consumidor.

Nosaltres creguem que és una bona ferramenta. Que està clar que no és la solució final. El que passa és que és necessari per a nosaltres eixe Observatori de preus com per a tindre un coneiximent real, com dia, la transparència, en definitiva, o alguns, a vegades, han apuntat la paraula «traçabilitat», que també se li podria aplicar en este cas, per a conéixer exactament què és el que està ocorrent, i a partir d'ahí començar a actuar.

Començar a actuar, per una part, des d'un punt de vista legislatiu, i, com apuntava la representant del Partit Popular, i sobretot tenint en compte que estem en un mercat lliure, dins d'eixe observatori de preus deuen estar tots. I com apuntava la representant del Partit Popular, que van a parlar amb tots. I, sobretot, moltes de les mesures inclús no se podran afrontar des d'un punt de vista legislatiu, perquè és impossible, però sí per la via de possibles acords i consens entre les distintes parts, i en les distintes parts estan els productors, els consumidors, els distribuïdors i la mateixa administració, en este cas, autonòmica, ja que parlem de l'observatori de preus autonòmic, com a qui ha de tutelar este observatori.

Per altra part, ha estat. , no sé si algú ho ha repetit, però quant al pla Millorar, que el representant del Partit Socialista preguntava si el pla Millorar pot servir. Anem a vore, el pla Millorar, en principi, el que coneixem com a pla Millorar, que realment està publicat, que té un recolzament teòricament financer, econòmic, contemplat en els pressupostos, és el pla Millorar dels cítrics, que en principi estava valorat pressupostàriament en 283 milions d'euros i que, d'alguna manera, home, nosaltres, d'eixa partida, perquè, a més, com que és un tema que sabia que anava a eixir, porto la distribució del pla Millorar en el sector dels cítrics, d'alguna manera, no n'hi ha cap punt dels del pla Millorar que apunte a una millora de la renda, directament, del productor.

Per una altra part, jo, en el pla Millorar, el que sí que m'adono, i és una cosa que m'agradaria denunciar, és que d'alguna forma se li està donant massa protagonisme, encara que és important i nosaltres hi som favorables, i torno a dir el que he dit amb l'observatori, també és una proposta nostra de fa molts anys això del cultiu, l'explotació en comú, com una fórmula d'abaratir costos, i inclús aniria molt més allà, de donar una eixida a una realitat, a un envelliment de la població agrària que cada vegada dificulta més el manteniment d'eixes -diguem-ne- parcel·les.

I ahí, és veritat que el que no es pot és dir que el cultiu en comú servix per a pal·liar la situació de minifundisme. Això no és real. El pla Millorar, o siga, en este cas, el cultiu i l'explotació en comú servixen, com dia abans, per a abaratir costos i per a donar certa eixida a una determinada figura de llauradors. Però també, per altra part, vull dir, realment, nosaltres reduïm els costos ja. , si no ens milloren els preus pel nostre producte, no ens servix de molt. Això podria ser fins un perill: la mateixa gran distribució que nosaltres pensem, i diem, que són un poc responsables de la situació, podrien vore. , dir: «Hòstia, estos, els estan reduint de costos, això vol dir que encara queda un marge, anem a collar-los un mica més, no? » En este moment ja no ens poden collar més, perquè ja no queda.

Però parlant del pla Millorar, dels dos que s'han publicat, dels cítrics i del vi, i com fonamentalment hem estat parlant de cítrics, vull centrar-me en el dels cítrics. Està clar que en explotació o cultiu en comú s'han pressupostat 11. 830. 000 euros. Si parlem d'incorporació de jóvens, sols 9. 000, però que són 9. 000 que vénen d'Europa, no són d'aquí, i jo sempre trobo a faltar i sempre he denunciat la necessitat de complementar eixa ajuda, perquè és que tenim moltíssimes dificultats quant a incorporació de joves. Està clar que la incorporació dels joves no pot vindre solament des d'un punt de vista d'ajudes econòmiques directes. Si no millorem la situació del camp, ni així, no?

Però, home, n'hi ha coses que criden l'atenció, no? Per a la indústria de la transformació, 13 milions d'euros, que en la d'això va aplegar fins a 30. 000. I si parlem del que és fonamental, jo crec, en estos moments, i fa dos dies jo vaig estar en Dénia en el congrés estratègic d'Anecoop, jo diria, el buc insígnia del cooperativisme valencià, home, me crida l'atenció que per a integració de cooperatives, en este cas n'hi han 2. 600. 000; se li donen 13 milions i escaig d'euros a unes entitats privades que estan fent de tot menys el que els toca fer, pagar bé el que venen, i la part fonamental per a nosaltres, que és l'activitat associativa en cooperativisme 2 milions, me pareix una barbaritat.

De totes formes, al final, 282 milions, quasi 283 milions, com jo dia, però jo personalment també me faig una pregunta: estem a finals de setembre, pràcticament a punt de finalitzar l'any, i m'imagine que vostés ja estan treballant en els pressupostos de l'any que ve. A mi m'agradaria saber, dels 283 milions, quants realment se n'han gastat. Possiblement, no els que tinc jo, perquè no en tinc, però los pocs que podria tindre al banc jo. Ni més ni menys.

Llavors, jo crec que el pla Millorar és positiu, però cal fer una aposta molt més clara. I si parlem de vitivinicultura, no tinc les xifres, però els punts, «Modernització i ampliació de l'estació enològica». , que me pareix molt bé; «Dotació d'elements analítics i moderns ràpids per a les bodegues experimentals», molt bé; «Apertura en el mencionado edificio de un centro de aviso de plagas», de puta mare; «Utilización de campos». Ie! , no n'hi ha ni una mesura que vaja als llauradors! , i en este moment estem en plena campanya, i el vi, una vegada més, mos el van a pagar a 20 pessetes o a 30 pessetes màxim. Llavors, és el que d'alguna manera ens està preocupant.

Però jo seguixo pensant el mateix: el pla Millorar, i des d'aquí també m'agradaria un compromís de tots els grups parlamentaris. Era el representant del Partit Socialista que apuntava que aquí, cada vegada que ha entrat un conseller, amb l'anterior govern del Partit Socialista, en este cas va ser Coll, i després amb els consellers o conselleres que ha tingut el Partit Popular, tots han presentat un projecte d'este estil i mai s'ha materialitzat.

Home, a mi m'agradaria que allò bo -i en definitiva és bo, se pot millorar- que té l'actual pla Millorar, que existixca un compromís de continuïtat, governe a partir del 2007, continue governant l'actual partit, o entrara un altre. Perquè el que no és possible és que cada vegada que n'hi ha un canvi de conseller o de conselleria o de responsable, tinguéssem de tornar a començar de zero. Jo crec que açò és positiu perquè, en definitiva, és fruit del treball de tots, incloses les organitzacions agràries, de tot el sector, i ahí jo crec que cal fer una aposta important.

En el cas del cooperativisme, com una possible resposta a la situació. No recorde, ho ha preguntat algú.

Sí, el tema de la concentració de l'oferta per mitjà de les cooperatives, i vosté, senyor Lozano, m'ha preguntat inclús per si estan preparades per afrontar esta situació.

A vore, nosaltres, La Unió, filosòficament de tota la vida, des que vam nàixer fa 30 anys, inclús en este congrés i en la ponència de política agrària, que la porte aquí en la carpeta per si em feia falta algun tipus d'apunt, hi ha una aposta molt clara, i a més seguirem apostant i fomentant el cooperativisme com la millor forma d'associacionisme econòmic per al sector agrari. També és veritat que el cooperativisme en estos moments és una assignatura pendent i no ho dic jo, ho dic jo però també ho ha dit Anecoop el divendres passat en Gandia. I d'alguna manera, la veritat és que el cooperativisme tampoc està donant una resposta massa clara als problemes dels llauradors i concretament al tema de preus. Les liquidacions de les cooperatives són tan de pena com les del mateix comerç, són nefastes excepte honrades excepcions, que també en el cooperativisme n'hi ha.

I ahí entenem que les cooperatives jo crec que estan fallant en el fet que no han sabut adequar-se, que continuen sent unes entitats, no sé si diria jo patriarcals, sobretot quant al tractament al seu soci. I que, sobretot, en els últims temps, no ha sabut adequar-se al mercat i a una forma d'afrontar el mercat des d'un punt de vista d'una empresa, com qualsevol altre tipus d'empresa, que han començat -i cada vegada van a més- quant a buscar fórmules de disfressar els seus mals resultats, sobretot en un vessant, que és la d'oferir serveis. Avui en dia una cooperativa és una gestoria, perquè vendre no venen, que és el seu paper fonamental. S'han dedicat només a donar serveis, que poden ser necessaris, jo no dic que no. Però el que està clar és que la missió fonamental i fundacional d'una cooperativa en este cas ha de ser vendre bé. I després no té massa sentit que les mateixes cooperatives entre elles se fan la competència. Estan lluitant dins d'un mateix mercat amb un mateix producte, durant la mateixa època de l'any i això no sols.

A mi em crida l'atenció, potser perquè jo vinc d'una comarca i d'un poble, com pot ser Benicarló, on és impossible que un llaurador puga vendre la seua producció en funció dels seus interessos. El que és soci de la cooperativa està obligat a vendre-ho tot. Aquí en València n'hi ha voltes que això no ocorre, però és que en Anecoop tampoc. N'hi ha cooperatives que el cent per cent ho comercialitza Anecoop i moltes cooperatives que els porten el que els interessa. Clar, el que vol dir és que quan ho poden vendre a un bon preu al mercat lliure o al mercat privat ho venen i el que no vol ningú, en definitiva, li ho claven a Anecoop amb l'obligació de comercialitzar. Això és impensable.

Jo crec que el cooperativisme, el model de cooperativisme ha de canviar moltíssim i, sobretot, possiblement, les mateixes persones. I ahí jo crec que tant les organitzacions agràries, els llauradors, l'administració d'alguna manera caldria que començaren a plantejar l'elaboració d'un nou model de cooperativisme que ens fa falta, en el cas nostre, a la nostra comunitat. I ahí jo sí que crec caldria treballar.

Quant al que apuntaven dos de vostés, el tema per una part de l'anunci de retirada de les 50. 000 tones, i la representant del Partit Popular també, els tres han fet referència un poc a la retirada de les 50. 000 tones. Nosaltres pensem que és una mesura positiva, insuficient, 50. 000 tones davant una producció de 4 milions està clar que és insuficient. Però, bé, jo crec que és una iniciativa bona. He de ressaltar una vegada més que és proposta de les organitzacions que ho han plantejat 50. 000 vegades, sobretot perquè el que vegem és que cada vegada s'està produint un canvi quant al consum i cada vegada hi ha més dificultats perquè sobretot els més joves consumisquen fruites i hortalisses i, molt concretament, cítrics, per una dificultat de pelar-los i de mil històries. I sempre hem apuntat des de les organitzacions la possibilitat de transformar-ho en suc i destinar-lo a les escoles com una fórmula d'educar els més menuts en el consum de cítrics, encara que siga per la via del suc.

Damunt esta retirada de 50. 000 tones, «retirada», això és un dir, és una retirada perquè no mos ho permeten, però, vaja, la fórmula esta de promoció de cítrics és positiva també, perquè ajudarà a promocionar i, com deia, a regular mercats, junt amb el compromís adquirit, davant el president de la Generalitat i del mateix conseller d'Agricultura, amb el compromís per part dels comerços, tant associats com privats, de retirar 150. 000 tones més destinades a consum animal. Estem parlant de quasi 200. 000 tones, estem parlant de varietat de clementina. Jo crec que això, junt amb les retirades que oficialment Europa ens permet, si es fa ben fet això pot contribuir a regular mercat, sobretot a retirar del mercat certs calibres i certes qualitats que no són massa positives ficar-les en el mercat i, per tant, ha d'ajudar a mantindre els preus.

Ahí a vegades existix la possible sorpresa o sospita, perquè també, i a iniciativa de tots, de tot el sector en este cas, en una comissió de seguiment de campanyes citrícoles dins d'Intercitrus on d'alguna manera estàvem els màxim representants de totes les organitzacions i associacions, en aquell moment es va veure la necessitat de posar en marxa una organització de productors de cara a aconseguir contractes principalment de cara a la indústria o a la retirada, però també contractes quant al preu al camp. I que, bé, pareix ser que eixa organització de productors funcione, pareix ser que els resultats de l'any passat van ser bastant desastrosos perquè no es va industrialitzar massa quantitat. Però que també és veritat que nosaltres mai, ningú, ens ha comunicat ni com es diu, ni si existix, ni on està, ni si volem participar.

Aleshores, molt ens temem que dins d'eixa organització de productors. I a més ens consta, ens consta -i tenim proves, el que passa és que no es poden fer públiques- ens consta que hi ha una voluntat per part de comerç privat que eixes ajudes que ha presentat el conseller -en este cas va ser el president de la Generalitat en aquella reunió que va mantindre de posar una quantitat important per a retirar eixes 50. 000 tones- ens consta que n'hi ha una voluntat molt estudiada per part del comerç privat de vore com se fa amb eixos diners. I, aleshores, que això puga anar lligat amb eixa empresa o amb eixa organització de productors que, en definitiva, és una fàbrica de sucs que, com deia abans, ens costa 13 milions per a enguany però que al final seran 30 milions i, per contra, a integració de cooperatives, 2 milions. Però, bé, eixe és un dels temes.

Allò del Parlament Europeu, que jo crec que ahí tots tres també i la mateixa representant del Partit Popular ha ressaltat alguna cosa que jo he dit. Nosaltres estem molt agraïts a europarlamentaris valencians, com no podia ser menys, i especialment a l'oficina de la Comunitat Valenciana. Però també ens agradaria que anaren molt més enllà. Jo dic, els nostres parlamentaris que també comuniquen, informen, pressionen la resta d'europarlamentaris de l'Estat espanyol i, si n'hi ha possibilitat, inclús als de la resta d'Europa quant a eixa situació.

El que passa és que en el cas este que si el parlament, la pregunta que crec que em feia Dolors, quant a si el parlament s'ha posat a investigar sobre el tema de la conseqüència de la venda a pèrdues i quina postura té la mateixa comissió europea davant de les nostres queixes i, principalment -jo crec que això ja ho preguntaven tots- què és el que han de traslladar als seus europarlamentaris, home! , anem a vore, jo crec que el Parlament Europeu fa el seu paper. Sobretot cal tindre en compte el poder que tenen estes dos grans cadenes, Aldi i Lidl, el poder no sols econòmic, inclús polític, que tenen estes dos grans cadenes, que a més són les que estan portant eixa gran pressió a la resta.

I ahí el que nosaltres detectàrem, com deia, els valencians molt bé, però detectàrem sobretot després en converses que vam mantindre amb altres europarlamentaris, inclús en els corredors o del mateix president de la Comissió de Peticions, és que n'hi ha una sensibilitat per part d'ells. El que passa és que jo crec que aquí n'hi ha un problema. A nosaltres, a AVA i La Unió, ens obliguen, des del primer moment, en este cas, ens obliguen a demostrar que això va en contra dels consumidors, no els preocupa als productors. Simplement això.

I nosaltres no estem en contra, ho he demostrat. Demostrar això és un treball enorme que tenim moltíssimes dificultats. I d'alguna forma nosaltres entenem que el Parlament Europeu, com a representants de tots els habitants, de tots els europeus, estes coses les hauria de començar a investigar d'ofici. No poden obligar-nos a dos organitzacions d'una comunitat autònoma a haver de plantejar un pleit contra Aldi i Lidl, a part que no tenim diners per a poder-ho fer aixina, ens podem morir. Per tant, hauria de ser la mateixa comissió que d'ofici començara a investigar això.

I ahí jo crec que d'alguna forma els europarlamentaris nostres una de les feines que jo crec que haurien de fer a partir d'ara, com deia, pressionar i informar la resta d'europarlamentaris espanyols, però també de la resta d'Europa, sobre tot exigint una qüestió, que jo crec és fonamental. I és que aquí, pareix ser que en Espanya, i en este cas l'agricultura nostra, són de segona en moltes qüestions i en esta també. Resulta que hi ha normatives diferents per a cada país i aquí cada u fa el que vol. I, d'alguna forma, home, com a europarlamentaris, jo crec que el que han d'exigir és que hi haja una llei per a tots iguals i a ser possible, des del punt de vista nostre, prohibint este tipus de pràctica de venda a pèrdues.

Jo m'alegro molt d'allò que anunciava la representant del Partit Popular. Està clar que és el que estem reclamant, un poc més de transparència per mitjà d'eixe observatori que deia al principi, transparència quant a la formació de preus i quant a qui s'està quedant part d'això per a buscar fórmules a veure com al productor li puga aplegar allò necessari per a poder viure; regular les pràctiques comercials, jo crec que això és una cosa que, independentment que ho puga fer també el Govern central, la Generalitat també pot treballar en eixa línia. I allò de l'observatori de preus, que jo estic convençut que possiblement. igual este divendres s'aprove. Jo tinc la sensació que es podria aprovar.

I la pregunta que feia vosté al final sobre quin paper va a jugar La Unió. Home, nosaltres de col·laborar sempre. Nosaltres mai ens hem amagat, tota la vida hem fet propostes, jo crec que ningú ens guanya a propostes, segurament ompliríem tota esta sala de propostes que hem fet històricament. Moltes d'elles són repetitives, perquè la veritat és que hem avançat poc, s'avança molt poc a poc, eixa és la realitat. Però que nosaltres, i des d'aquí m'oferisc jo tant al Partit Popular com als altres partits i, en definitiva, a tota la Generalitat, per a col·laborar de cara a millorar la situació. Home, en definitiva, eixe és el nostre objectiu i necessitem i reclamem l'ajuda de vostés, com a màxims representants dels valencians.

Moltes gràcies. Si m'he deixat alguna cosa o he de contestar.

La senyora vicepresidenta:

Moltes gràcies, senyor Brusca.

Té la paraula, pel Grup Parlamentari Socialista, el senyor Lozano.

El senyor Lozano i Pastor:

Gràcies, senyora presidenta.

Lògicament compartisc amb vosté que hem avançat molt poquet en els últims anys, molt poquet. Abans ja he parlat sobre com consideràvem, des del Grup Parlamentari Socialista, què havia passat en el camp. També per falta de temps no hem estat comentant, no he comentat què és el que nosaltres creem que va a ocórrer en el futur. Tampoc he parlat, lògicament, per la falta de temps de què és el que hem estat plantejant en estos últims anys i, sobretot, tampoc hem plantejat, perquè tampoc és el cas, què caldria fer per a parar el procés que s'està produint.

De totes formes, senyor Brusca, el que sí que està molt clar és que en estos últims anys, i ens alegra que el Partit Popular ara isca amb què que van a fer tota una sèrie de mesures legislatives, en tots els pressupostos hem estat plantejant la necessitat de l'etiquetatge, del doble etiquetatge, de la millora de la informació als consumidors. Hem estat plantejant tot allò que feia falta o, almenys, que entrava en la traçabilitat, però la realitat és que el Partit Popular tots els pressupostos ha dit que no. Insistisc, m'alegre moltíssim que ara canvien eixa actitud.

En el tema de jóvens, mosatros hem estat plantejant que estaven desapareixent a un ritme tremend i que, lògicament, no podíem estar en uns 350 jóvens els qui s'incorporaven. Per tant, tots els anys hem estat plantejant la necessitat de fer polítiques d'incorporació de jóvens, que sempre, sempre, han sigut rebutjades. Perquè en el millor dels casos, i amb el pla Millorar. El que passa és que la mateixa partida pressupostària està per al pla Millorar de cítrics, per al pla Millorar de la vinya. i per a tots els plans hi ha la mateixa quantitat. Jo no sé com es poden fer els mateixos diners tantes vegades.

El que sí que crec que està clar, senyor Brusca, és que el model i, sobretot, el projecte polític del Partit Popular està esgotat. Que ara isquen parlant de tot el que no s'ha fet i que caldria fer, jo crec que.

La senyora vicepresidenta:

Senyor Lozano, al tema, per favor.

El senyor Lozano i Pastor:

. està fet tard, però sobretot per una qüestió, i és que en este moment -i això és el que mosatros estem proposant-. és que hi haja mesures directes de xoc contra l'actual situació que n'hi ha.

Eixes mesures de xoc.

La senyora vicepresidenta:

Senyories.

El senyor Lozano i Pastor:

. haurien d'estar totalment lligades -si la senyora Verónica em deixa-, haurien d'estar lligades directament a la renda, perquè en este moment el que està fent és que les mesures que es puguen aplicar de caràcter estructural, tindran els seus resultats a mitjà i llarg termini i, no obstant això, a mitjà i llarg termini ja no quedaran llauradors en este país.

Per tant, el que hem de fer és: eixes mesures de xoc implementar-les, serien les polítiques de rendes i, per tant, la d'assegurances. Hauríem de pegar un fort bot en eixe aspecte, amb diners propis, per això fa possible.

Per tant, què és el que va a ocórrer? I m'agradaria que vosté en l'última intervenció me diguera si és que té la mateixa percepció que jo o canvia. Però la realitat és que van a desaparéixer 7. 000 llauradors més per any dels actuals. Estem en un 2,4% d'actius al camp en este moment en la província de València. La incorporació de joves és insuficient només per a fer el canvi generacional. No és possible que mosatros mantinguem.

La senyora vicepresidenta:

Senyor Lozano, vaja acabant.

El senyor Lozano i Pastor:

Per tant, l'altra qüestió que va a passar és que l'agricultura no va a canviar. El que sí que va a canviar són les mans que tindrà la propietat. I el que abans era una renda de caràcter social -almenys és la percepció que tenim des del nostre grup parlamentari-, és que en compte d'estar repartida i que hi haguera una redistribució de les rendes, es concentrarà en poques mans. I, per tant, l'agricultura tornarà a donar de menjar als ciutadans, però no estarà fent polítiques per a les persones, que és del que es tracta.

Per últim, agrair-li al senyor Brusca la seua presència, la llarga exposició que ha fet. Jo crec que ha centrat perfectament quins són els problemes. I, des d'ací, agrair-li de nou la seua presència.

Moltes gràcies.

La senyora vicepresidenta:

Gràcies, senyor Lozano.

Pel Grup Parlamentari d'Esquerra Unida, té la paraula la senyora Pérez.

La senyora Pérez i Martí:

Gràcies, senyora presidenta.

Bé, jo no estic disposada a entrar ja en campanya electoral ni fer ninguna cosa d'eixes, principalment perquè em sembla que cada u té la seua consciència i ha d'actuar en conseqüència amb la situació dels agricultors i agricultores valencians.

Aclarir una coseta, que a més m'agradaria fer-la com a recordatori perquè va quedar molt bonic i em sembla que en el seu moment ningú es va donar compte. Hem parlat dels cítrics sobrants de. que això podríem fer suc per a les escoles i. Jo vull recordar ací que en la legislatura passada, la diputada Cristina Lozano va presentar en plenari una proposta de resolució sobre una campanya perquè els xiquets de les escoles prengueren suc. Aquella proposta de resolució quasi que va paréixer aixina inclús xocant. Però jo he de reconéixer que des d'aquell moment no vaig perdre de vista una proposta tan bonica, perquè el suc, amb les seues vitamines i proteïnes, és fonamental també per al cos humà, i més per als xiquets. Bé, això que quede. si a algú li servix, que s'ho puga anotar.

Hi ha models d'altres estats, senyor Brusca, que són importants estudiar i comparar. Vosté ha estat parlant de la legislació que té el govern francés sobre el que són els preus. Jo voldria fer-li dues preguntes concretes, i aixina acabe agraint-li la seua compareixença i les seues explicacions. Primera pregunta: basant-nos en la legislatura francesa en matèria de regulació de mercat agroalimentari, contempla alguna mesura que garantisca un preu als llauradors i llauradores eixa legislació?

I després, com que açò també és molt complex, i dintre del que és l'Europa actual va i resulta ser que encara no tots els estats europeus tenim un mateix fil conductor d'actuar, sinó que solament tenim aquelles que no se legislen sinó que se normativitzen a nivell d'Europa, a mi m'agradaria preguntar-li concretament, novament pel francés, perquè vosté ha fet esment, si el sistema francés funciona en esta matèria.

Eixes dues preguntes, que podria ser una sola. Però a la millor la legislació vosté la troba molt bonica i a la millor resulta ser que no funciona o viceversa. Per això li he volgut fer ambdues preguntes.

Gràcies, senyora presidenta.

La senyora vicepresidenta:

Gràcies, senyora Pérez.

Pel Grup Parlamentari Popular té la paraula la senyora Marcos.

La senyora Marcos Puig:

La senyora vicepresidenta:

Per a finalitzar, té la paraula el senyor Brusca.

El senyor Brusca Beltrán, secretari general de La Unió de Llauradors i Ramaders del País Valencià-Coag:

Per a contestar correlativament tal com m'han preguntat, i començant pel Partit Socialista. He entés d'alguna manera que Toni Lozano estava dient la possibilitat de desaparéixer 7. 000 llauradors a l'any. Jo no sé els que van a ser. El que sí que hi ha en estos moments són unes dades oficials que parlen de deu cada dia. Eixes dades són de fa. els últims de l'any 1999, si no recordo malament. Possiblement això va a més perquè n'hi ha una crisi. I això ningú d'aquí ho pot amagar ni disculpar.

I el tema de la possibilitat de canvi de mans de la propietat o de concentrar la propietat de la terra o de les explotacions en poques mans, això és una cosa que jo també ho he dit perquè s'està detectant. Ara, jo coincidixo, i un poc ho lligo amb l'última intervenció de la representant del Partit Popular, que jo penso que existix encara molt de marge. Vull dir, açò no està tot acabat. Tot apunta que va mal, però solucions n'hi ha moltíssimes. I jo sempre fico el mateix exemple. Moltíssimes n'hi ha perquè -continuo repetint- la crisi no és del sector. Esta campanya passada, i parlant de cítrics, i tenint la campanya, com a productors, més nefasta de la història de la citricultura valenciana, quant a preus que vam rebre els productors, el comerç en general -i quan poso al comerç, poso a tots, associats i lliures- va exportar més que en la vida i més car que en la vida, el 9% més car. Llavors, vol dir que marge n'hi ha, possibilitats n'hi han. El sector funciona, el sector dóna molts diners. El problema està en repartir millor i, sobretot, que li aplegue, en este cas, a qui està patint, que és el productor.

I un poc enllaçant amb el que estava apuntant la diputada Verónica Marcos, quant el que cal fer és participar tots de cara a buscar mesures per a aconseguir un canvi de situació, en el que es puga per la via legislativa; i en el que no es puga, entre tot el sector haurem d'

. Però amb això ens han d'ajudar les administracions i, en definitiva, en este cas, el parlament.

Allò de la legislació francesa. Anem a vore. En principi, la legislació francesa funciona. El que passa és que més que dirigida a aconseguir un preu mínim al productor -això és impossible actualment a causa d'eixes lleis del lliure mercat-, sí que d'alguna manera se busquen fórmules per a establir un preu màxim, que al final repercutix en benefici del consumidor, però a causa d'això i a la possibilitat d'un augment de consum, repercutix en favor de tots.

Sí que és veritat que ells tenen establert un sistema de crisi, que d'alguna manera es dispara en el moment que un preu. Si no recordo malament, quan el preu de venda queia per davall del 25% de la mitjana de preu de venda dels últims cinc anys, es posava en marxa un mecanisme, amb un índex multiplicador, que d'alguna forma això sí que anava. Però principalment són mesures i que, com jo apuntava abans, a la millor més que mesures destinades al consumidor, el govern francés o este tipus de normatives estan pensant més en mantindre la inflació que altres coses. Però, bé, ja ens aniria ve amb això.

Si funciona? Home! , jo crec que funciona. En França els llauradors tenen crisis com els més pintats del món. El que passa és que no són crisis tan greus com les nostres. I com deia, sí que hi ha algun tipus de mecanisme. I després, la regulació dels mecanismes, quant a relacions comercials, funciona. L'empresa -de les tres més importants a França, que és Auchan, Alcampo o Sabeco que tenim aquí, Carrefour, que també està aquí, i Leclerc- Leclerc recentment ha tingut una multa de 500. 000 euros, que es misèria per a ells, però també l'obligatorietat de retornar 23 milions d'euros a una sèrie de proveïdors, sobretot per un problema de venda a pèrdues. Pel que jo deia abans: en França està prohibit i es perseguix; en Espanya està prohibit i no es perseguix. Els puc posar un exemple, perquè a més me l'han traslladat moltíssima. alguns, que jo vaig a comprar el pa. els forners. En Lidl i Aldi s'està venent la farina per davall del que els costa a ells. És impossible, és impossible.

Llavors, vol dir que en Espanya, si algú ho esbrinara, també s'estan produint estes pràctiques, no en cítrics, però sí que en altres productes. I en Espanya, sent que està prohibit, no se perseguix. En Franca, com dic, a Leclerc, i Leclerc és de les més importants franceses, en este cas sí que els han sancionat i inclús els han obligat a retornar una considerable quantitat als seus proveïdors per eixa pràctica de venda a pèrdues.

Jo, en definitiva, com que crec que ja he acabat, jo sí que reclamaria als tres grups. en este cas, he acabat la meua intervenció fent una crida, que és un poc la demanda principal o l'objectiu d'eixa campanya que estem portant a terme, que és desenvolupar els dos. bé, u no cal desenvolupar-lo. L'article 49, si no recordo malament, que és el que diu que les competències. . Eixe no s'ha de. eixe s'ha de complir. I l'altre, que sí, que com ha quedat. , falta omplir-lo de contingut. Que no estic acusant a ningú, s'ha aprovat recentment.

Però que m'agradaria davant de la situació dramàtica que estem patint, que acceleraren eixe procés tots tres partits, independentment dels qui estaven més d'acord o menys d'acord amb el global de l'Estatut, jo crec que en matèria agrícola tots coincidirem. Que contribuïsquen per la via del diàleg i del consens a desenvolupar, amb eixes fórmules que apunta el mateix article, tota la matèria lligada amb l'agricultura.

Moltes gràcies.

La senyora vicepresidenta:

Moltes gràcies, senyor Brusca, per la seua extensa compareixença.

I si els pareix bé, dos minutets, però rigorosos en el temps, per a poder fer alguna.

(Se suspén la reunió a les 13 hores)

(Es reprén la reunió a les 13 hores i 5 minuts)

Compareixença del president de l'Associació Valenciana d'Agricultors AVA-Asaja, senyor Cristóbal Aguado Laza, per a explicar la situació dels sectors agraris i ramaders com a conseqüència dels baixos preus que patixen, sol·licitada pel Grup Parlamentari Socialista (RE número 47. 091)

La senyora vicepresidenta:

(Inoïble)

. compareixença del president de l'Associació Valenciana d'Agricultors, AVA-Asaja, per a explicar la situació del sector agrari i ramader com a conseqüència dels baixos preus que pateixen.

Donar-li la benvinguda, senyor Aguado, que mos acompanya com a president de l'Associació Valenciana d'Agricultors.

I, senyor Aguado, quan vullga vosté té la paraula.

Moltes gràcies.

El senyor Aguado Laza, president de l'Associació Valenciana d'Agricultors AVA-Asaja:

Moltes gràcies.

Bon dia, ja que va allargant-se el dia més del que pensàvem. I, una volta més, agrair la invitació de les Corts Valencianes perquè intervinguera en esta sala. Per a mi és un gran honor i una satisfacció vindre ací i tindre l'ocasió de parlar d'aquells temes que mos preocupen als agricultors i, en este cas, a la meua organització, a AVA. No vaig a deixar de dir que tantes vegades com se mos invite vindrem, perquè creguem que és la forma més, diguem, professional d'explicar a la societat valenciana allò que pensem, allò que opinem perquè es puguen prendre des d'esta casa, la casa de tots, les mesures oportunes.

Bé, indiscutiblement, la crisi de preus és un tema que és extraordinari, molt extraordinari. En el cultiu estrella valencià, per a fer un referència, els cítrics, estem iniciant una campanya, i les dos últimes han sigut les més dures, les més negatives dels últims 50 anys en preus. Està posant-mos contra les cordes, literalment, i açò ha sigut en molts més productes.

Són, com dic, una situació vertaderament delicada. I enguany estem començant una campanya en este cultiu estrella que, d'entrada, en les clementines extraprimerenques ja estem tenint molt poquets tractes, molts menys que l'any passat, i que eixos tractes que s'han fet tenen un resultat econòmic d'entre un 20 i un 30% inferiors en preus a l'any passat. És de veres que l'any passat, el principi, va ser prou bo.

Açò és preocupant, i molt més quan sabem que ena València, a l'hora d'oferir les taronges, entre Anecoop -que engloba les cooperatives, però que és una empresa de cooperatives- i deu o dotze grans comerços, tenen al voltant del 60% de l'oferta. O siga, que l'oferta de cítrics està molt més concentrada que ens pensem a l'hora d'oferir-ho a les grans companyies distribuïdores d'Europa, que també amb els dits de les mans es poden comptar i que tenen el 70 o 80% de la distribució de cítrics. Per dir un producte estrella.

Açò està passant ja en quasi tots els productes, perquè les grans centrals de compra tenen capacitat en Europa de dominar el mercat, d'imposar el preu. Parlar de preus en este fòrum tant important és més que rellevant, perquè dir que tots els productes agraris valencians, excepte la xufa i el caqui, han tingut un resultat negatiu és la realitat. I el motiu de dir-ho és perquè inclús el caqui i la xufa podien acabar tenint problemes, un per l'augment espectacular de producció, com és el caqui, i la xufa perquè enguany també han sobrat molts més excedents dels que ens pensem, i també hi ha un lleuger augment de superfície per a enguany.

El que estic dient és que estos preus, esta crisi de preus, està sent molt important i no afecta només els agricultors. És que hi ha qui pensa que afecta els agricultors. Bé, els agricultors són un esclavó

d'una cadena. I de l'esclavó de l'agricultor cap amunt tots estan tenint uns preus molt bons, molt bons, una compensació econòmica que és els costs del canvi de mà, més un benefici que és el que u pot aconseguir, i que fa que tots eixos esclavons roden molt bé. De fet, cada any quan anuncien un moviment econòmic i beneficis, cada any diuen més beneficis. I l'agricultor, l'esclavó de l'agricultor, és qui té els pitjors resultats. Però baix de l'esclavó de l'agricultor encara estan els esclavons dels fitosanitaris, dels fertilitzants, de la maquinària de reg, de la maquinària agrícola en general, els plàstics, etcètera. A eixos esclavons que estaven baix de mosatros els han caigut les vendes en més d'un 20%. Els vaig reunir a tots en AVA, i férem una roda de premsa i ho explicàrem. I la preocupació és molt gran, perquè és que és un entramat de servicis i industrial que està en crisi econòmica, i que estan preocupats, i que hem de vore què és el que podem fer al respecte. I la solució no està en esta casa, jo ho reconec, la solució no està en esta casa. Açò, a més de competir a esta casa, en una part, competix a l'administració nacional i competix a l'administració europea, i involucra directament, com no, la gran cadena agroalimentària, la gran cadena agroalimentària que és la que posa les normes finals i que perjudiquen tant, en este cas concret, l'agricultor i el ramader.

És de veres que n'hi ha a muntó d'iniciatives privades però que no estan donant el resultat econòmic. I és exclusivament la política agrària comunitària la que sí que pot influir de veres. És la legislació europea la que pot fer mesures que marquen una preferència comunitària. Girem la vista enrere. La història de la nostra agricultura ha tingut en l'agricultura mediterrània, que és la nostra, ha tingut pàgines daurades durant molt de temps. Ara, des que es va perdre la preferència comunitària i els costs nostres són europeus, la situació ha canviat moltíssim. I allí està el quid de la qüestió. És una qüestió d'equilibri, de normes de mercat i de situació equilibrada. El Govern espanyol és qui representa tots els interessos d'Espanya en Brussel·les. I el Govern d'Espanya ha de vore's necessàriament pressionat per totes les autonomies d'Espanya perquè la postura siga valenta, que consensue postures i que mos porte solucions que donen transparència a tota la cadena agroalimentària i anàlisi puntual de què passa en cada sector, i en este cas en l'agrari, perquè els agricultors, any rere any, perden compensació econòmica i se vegen en una situació més difícil.

Naturalment que l'article 18 de la Constitució nostra, dels valencians, diu que l'agricultura ha de ser desenrotllada en totes les mesures. I jo pense que això és de veres, ha de ser desenrotllada en totes les mesures. Però estes mesures ajudaran a ser més competitius, a tindre una major estabilitat professional i a moltes coses. Però els preus, els preus no depenen hui, en Europa, que és el nostre gran mercat, de l'autonomia valenciana. Vull que quede molt clar això perquè si no ens equivocarem. La qualificació professional, el repartiment d'ajudes que pot variar-se, l'actuació de tots els fons comunitaris, es pot repartir, regular, coordinar per autonomia i govern, però és Brussel·les qui legisla.

Per eixe motiu mosatros demanem que siga des de Brussel·les, el Parlament Europeu, que no és el parlament que mosatros voldríem; l'autonòmic i el nacional tenen capacitat de legislar i d'obligar, però jo dubte de la capacitat del Parlament Europeu; que és de veres que es debat tot, és de veres que es parla tot, però només el que es consensua a nivell de governs d'Europa és el que va a càrrec.

Per a mosatros ha sigut un èxit anar a Brussel·les i denunciar la venda a pèrdues. És una forma més de significar que la diferència de preus entre com venem els agricultors i com compren els consumidors i la venda a pèrdues és una forma més que estan coordinades, és desequilibri de mercat i passar per damunt dels productors perquè hi ha capacitat per a d'això.

Mos consta que el Comité Econòmic i Social Espanyol s'ha implicat en el tema, i ja ha aprovat i ha proposat que s'investiguen les pràctiques comercials en les cadenes agroalimentàries. I crec que és important que això siga. Mos alegra, mos alegra que altres partits polítics, i precisament minoritaris, hagen denunciat a la fiscalia el desfasament de preu en els productes entre l'origen i la venda final. Mos alegra això. Perquè el que volem donar i el que reivindiquem és transparència en el mercat. Volem una explicació de per què el pollastre, que venem els ramaders a 0,9 euros la unitat, es paga a 4,52 euros per unitat pel consumidor? Volem saber per què el corder, que mosatros donem a 1,75 euros el quilo, el compra el consumidor a 9? Volem saber per què la llima, que es pagava a 0,06 cèntims d'euro el quilo, es venia a 0,88?

En definitiva, si qualsevol producte multiplica una mitjana d'entre el 475 y el 500% el preu, volem que s'investigue, que se done transparència a la cadena agroalimentària i que se demostre que alguna cosa no quadra, o que se demostre que hi ha deu esclavons en la cadena i que hi ha un que passa la mà per la paret. Jo diria una altra cosa: en València hi ha una dita molt valenciana que parla

i pagar el beure. Bé, el que no pot ser és que l'agricultor s'encontre en eixa situació. El que no pot ser és que passem la mà per la paret i que de veres no tinguem la compensació justa que correspon.

I ahí és on comença la labor d'estat, ahí és on comença la labor de l'administració, de tutelar, d'escriure normes, igual que les escriuen en immigració, les escriuen en contractes laborals normals entre els treballadors, escriuen les normes del transport, escriuen les normes dels carburants. Escriuen una sèrie de normes, legislen absolutament en tot.

Bé, la labor i la responsabilitat d'una administració està en analitzar quins són els punts dèbils d'una societat i enfocar la defensa del punt dèbil. Estem en una economia europea de lliure mercat. Un lliure mercat significa capacitat de negociació entre qui compra i qui ven. Quan hi ha un desequilibri entre qui ven i qui compra o hi ha una imposició de força per una de les parts, significa que això no funciona. I ahí és on comença la labor d'un govern. D'ahí que a França, ja fa deu anys, a partir de la llei Galland, i n'hi han hagut ja diverses lleis, normalment cada dos anys n'hi ha canvis de lleis, perquè la gran superfície sol trobar la fórmula de burlar la llei -cal dir-ho tot-, troben la fórmula de burlar la llei. I el govern renova la llei, i la modifica i tipifica com a penal certes activitats.

Per tant, fa falta que això no siga a França només. Fa falta que això siga en tots els estats de la Unió Europea. El dia que la Unió Europea siga capaç d'entendre esta filosofia i d'actuar amb promptitud, i d'establir un observatori de preus que siga amb capacitat executiva, establir una sèrie de normes de bona conducta i transparència comercial, eixe dia, eixe dia, l'administració europea estarà fent justícia als sectors que no estan dins d'una possibilitat de lliure comerç.

Crec que ací, a la Universitat de València, repetitivament, repetitivament s'han fet estudis. En concret, el professor José Miguel Ferrer, en el seu comentari sobre este tema, dia que havia arribat a la conclusió que els preus d'origen no són els culpables de l'alça dels preus de l'alimentació, sinó que són els màrgens comercials aplicats per majoristes i minoristes, i que addicionalment els consumidors espanyols s'estan veient penalitzats per pujades de preus, de preus creixents i sostinguts en productes bàsics per a l'alimentació.

Açò és una cosa que està ahí i que és una vulneració de la llei de l'oferta i la demanda. No oblidem que el sistema econòmic espanyol, igual que la resta d'Europa, està basat en una economia social i de mercat, i que economia social i de mercat implica unes regles de joc molt, molt efectives.

Jo vull reconéixer les coses també de la forma més objectiva possible. I és de veres que totes les administracions que ha tingut la Comunitat Valenciana han elaborat idees, plans. Uns s'han portat més avant, altres menys avant. Però m'agrada posar els peus en terra i basar-me en el que hi ha en este moment.

Les organitzacions agràries diem que volem ser interlocutors en els plans de l'administració. I mos agradaria que l'administració potenciara eixe protagonisme a l'hora de consensuar postures i decisions polítiques que afecten la transparència del mercat. I, per tant, en definitiva, a la millor garantia de renda dels agricultors.

Creem que d'una vegada per totes si això es fa s'arriba millor a fins. En este moment el que hi ha vigent en l'agricultura valenciana és el Pla millorar. I el que diem és que el pla Millorar té uns fins de millora competitiva de l'agricultura valenciana, que si es du a cap tindrà els seus resultats, igual que tots els programes anteriors que s'han elaborat, que si s'hagueren dut a cap al cent per cent hagueren donat també resultats positius. Sí seria desitjable que d'una vegada per totes hi haguera un ample consens entre les forces polítiques i es fera un pla que canviara el govern que canviara tots tiraren de la mateixa corda, crec que guanyaríem tots. De totes formes, jo estic fora de la política i no conec les realitats interiors i per tant dic l'opinió des de fora.

Però sí dir molt clarament que indiscutiblement Europa està prenent algunes mesures que no pren, que afecten els preus. I que les autoritats autonòmiques també estan prenent en la seua mesura del possible. Mentre Brussel·les no ha fet cas del tema de la seguretat sanitària, que té tant a vore amb els preus, perquè quan no hi ha seguretat sanitària també cauen els preus, la Generalitat Valenciana sí que ha pres una iniciativa. I, en este moment, per primera volta en la història hi ha quatre comerços ja amb possibles sancions econòmiques molt dures, per les normes de qualitat que s'han aprovat. I jo crec que eixe és el camí de donar transparència al mercat.

Dir que 50 inspeccions cada setmana em pareix un èxit i això és el que demanem les organitzacions agràries, això ho han demanat les organitzacions agràries, igual AVA que La Unió que la UPA, tots absolutament ho hem demanat. I crec que és un encert que l'administració siga sensible i de fet enguany veuran menys taronges tacades en el mercat que altres anys i tenen un grau de maduresa major que altres anys. Així que jo valore positivament eixe pas.

Que l'administració per a esta campanya, vist allò anterior, s'haja compromés a intentar influir en el preu en base a llevar taronja de mala qualitat, ho considere molt positiu. M'agradaria que fóra Brussel·les, perquè té pressupost i diners i l'agricultura mediterrània esta discriminada. Però que la Generalitat Valenciana es gaste 22 milions d'euros per a intentar pegar una maneta, naturalment que ho he rebut bé, sempre que se controle, se gaste bé i no hi haja ningun aprofitós que es faja amb els diners i no aconseguim els objectius.

50. 000 tones de taronges de baix calibre per a fer suc té una influència sobre 250. 000 tones de clementines. 100. 000 tones en sitges, en magatzems de ramaders, significa influir en el destí de 500. 000 tones. Estem parlant de quasi un milió de tones, que no se feia abans. Considere que això, sumat a eixa quota d'industrialització que només que hem utilitzat en el 50%, pot millorar la situació dels preus. I si no és així és que algú actua amb mala fe.

Jo he dit al principi que una dotzena d'operadors comercials valencians dominen el mercat de la clementina en més del 60%. Amb estes mesures està clar que comprar una clementina per baix del preu de rendibilitat i per baix de buscar un equilibri negociador de lliure mercat de competència, de discussió de preu, en la gran superfície, és treballar amb mala fe. I jo crec que competix al partit en el govern en València, que si es gasta un cèntim faça eixe seguiment i li done la mà. I jo coincidisc amb això amb La Unió al cent per cent: qui no és noble en la millora dels preus i en la transparència del mercat no deu rebre ni una ajuda de l'administració. Això ho tinc molt clar.

Jo tinc un document prou gran, l'he anat botant, perquè com ha sigut tan llarg l'anterior. Jo el que sí que vull que entengueu és una cosa: podem repartir-nos culpes tots, però repartint culpes no anem a anar a ningun costat. Hem mamprés un any agrari nou i una campanya citrícola, que és el producte estrella i que darrere d'ella en van altres, i crec que tenim una gran responsabilitat. Hem de superar els greus enfrontaments i hem d'entendre que si en la Generalitat Valenciana, si en les Corts Valencianes tots els grups polítics són capaços de consensuar un document de posició, de recolzament al sector agrari mediterrani, que és el nostre, i de convéncer al govern de Madrid que ha d'agarrar eixa postura davant de la reforma d'OCM que tenim, ens juguem moltíssim. Vull significar que és tan important esta unitat d'acció perquè a les portes està Turquia.

L'OCM va a repartir-se els diners que hi ha que són exigus per a l'agricultura mediterrània; estem discriminats, però amb els que hi ha, si es gasten ben gastats, les coses canviaran. A mi em preocupa moltíssim com es gasten eixos diners, em preocupa moltíssim que eixos diners, que són per a regular el mercat, no ho hagen aconseguit. Em preocupa moltíssim que el Tribunal de Comptes haja dit públicament que l'OCM de fruites i hortalisses a Espanya és un fracàs, que la concentració de l'oferta és un fracàs i que la utilització dels diners és un fracàs. I ho diu el Tribunal de Comptes d'Europa. Estic molt preocupat.

Per tant, no és cosa d'agarrar-ho a bromes, ens juguem el futur, el futur pel qual lluitem les organitzacions agràries. I el futur passa per la transparència del mercat. Tenim estudis en València, com he dit, de la universitat, que parlen d'un codi de bones pràctiques i de transparència; una sèrie d'observatoris que vénen tots amb molt de retard, perquè estem vint anys demanant-ho, no ens equivoquem, portem més de vint anys demanant-ho, però no ens hem aconseguit entendre. Bé, les persones s'equivoquen i som tal volta els únics animals en el món de la naturalesa que entropessem dos vegades amb la mateixa pedra o vint-i-dos. Bé, doncs és moment d'alçar la cama, quan vinga la pedra i de no entropessar. I és moment, de deveres, entendre'ns. Si cregueu que les discussions que podem tindre són per aconseguir més preu i les mesures estan ahí, aportem idees per aconseguir més bon preu.

A mi m'agradaria que entengueren que per primera volta, no s'havia fet mai, gastar-se 22 milions en una campanya de cítrics en mesures molt concretes no s'havia fet mai. Jo estic per donar una oportunitat perquè es demostre. Però que després si no s'aconseguix un preu que es faça una comissió d'investigació i que la demane esta casa, que és la casa de tots els valencians, perquè es veja qui ha fallat i per què.

Els agricultors estem atomitzats, els agricultors som l'esclavó dèbil; si no ens poseu el pont no podrem passar el pont. Ens imposen hui les condicions draconianes. Estem en una situació ruïnosa i honorable, honorable perquè donem a menjar a moltíssima gent arruïnant-mos mosatros, però vergonyosa per la situació en què ens trobem. I açò pot canviar.

L'agricultura, senyores, -vull que entenguen una cosa- a l'agricultura li queden molts anys per davant. Sempre hem superat els obstacles. Este moment és molt dur, necessitem que torne gent jove i necessitem entendre el missatge. L'agricultura valenciana només que es pot salvar pels preus. Hui és la pedra angular de l'agricultura valenciana. Tots els projectes, tots els projectes se salven per la compensació justa. I ahí és on devia anar tota la legislació possible autonòmica, nacional i europea.

Europa va nàixer amb peus d'acer i de carbó. Hui té peus de fang. Tornem a recuperar-los, tornem a tindre personalitat i tornem a tindre opinió en el món. Hui no podem ser

com estem sent de l'Organització Mundial de Comerç: volem salvar el món a base d'afonar-mos mosatros. És el missatge que vull dir-los des de l'agricultura valenciana i des de l'organització que represente.

Moltes gràcies.

La senyora vicepresidenta:

Moltes gràcies, senyor Aguado.

Pel Grup Parlamentari Socialista té la paraula el senyor Lozano.

El senyor Lozano i Pastor:

Gràcies, senyora presidenta.

Senyor Aguado, benvinguts en nom del nostre grup parlamentari a esta casa de tots els valencians. Sap vosté que és un plaer personal i sectorial el tindre'ls hui a vostés dos ací.

És evident, senyor Aguado, i estic totalment d'acord amb el que vosté acaba de dir. Si és veritat i vosté ens fa una crida a la concertació entre partits polítics també és veritat que quan ha fet falta, i ací quan no estan vostés en un altre àmbit, hem arribat a eixos acords amb lleis importants, com la d'arbre monumental o la de ramaderia o qualsevol llei que s'ha estat plantejant amb el consens de tots. Per tant, totalment d'acord, no li càpia dubte, vaja-se'n tranquil, que mos consta que farem la millor labor tots junts pel camp. Però també vull dir-li que amagar el debat i amagar la crítica, si vénen just ací per a vore què és el que està ocorrent, me pareix que no es preocupe vosté si ens barallem un poquet, entre cometes, però això és bo. Perquè és precís que sapiam realment on ens estreny la sabata.

En estos moments, el 90% de les competències en agricultura les tenen les comunitats autònomes; el 10% està en competències de l'Estat i d'Europa. I, evidentment, un 10% molt important, per una senzilla raó, perquè fan les lleis bases, que després s'apliquen en les comunitats autònomes i que les comunitats desenvolupen.

Dit açò vull dir-li que no és el mateix la situació del sector citrícola a València que en Andalusia, en Múrcia o en Catalunya, quan les comunitats autònomes, aplicant eixe 90%, han fet que la situació del sector estiga més preparada, fan les mateixes regles europees i nacionals, poder ser competitives en termes de mercat. Per tant, el que a mi m'agradaria centrar-me, perquè estem en les Corts Valencianes és ací, que és el que mos estreny la sabata i sobretot en què és el que hauríem de fer.

Mire, senyor Aguado, vosté ha estat parlant i no vaig a repetir l'argument d'abans, perquè m'agradaria fer-li les mateixes preguntes que li he fet al senyor Brusca i alguna més, que jo crec que és oportuna. Però és veritat que hi ha una situació molt dolenta que hem de vore com enfoquem. A partir d'ahí a mi m'agradaria tornar-li a repetir les preguntes que li he fet al senyor Brusca. Vosté creu que el pla Millorar va pal·liar l'actual situació de rendibilitat de les explotacions? Si hem estat parlant que el pla Millorar està utilitzant els mateixos diners cada any, amb les mateixes polítiques de deu anys, amb les mateixes línies d'ajudes i no ha produït sinó que, al revés, ha complicat la situació del camp valencià, ¿de veritat creu que en els pressupostos que s'aplicaren en 2005 van a canviar les rendes dels llauradors?

Vosté creu que la iniciativa que ha fet el conseller va ser positiva, tal i conforme s'està desenvolupant? Estem parlant de l'Observatori de preus. De veritat creu, i vosté sap que el Partit Socialista ha creat l'Observatori de polítiques agroalimentàries i que bàsicament allò més important que hem dit és que les organitzacions han de ser els instruments de defensa dels llauradors i, per tant, de tots els interessos, en este cas de les rendes dels llauradors. Per tant, està clar que és una posició molt clara del que caldria fer i que em consta, i després en la segona intervenció si de cas matisaré, em consta que l'actual Consell no està fent amb les organitzacions.

Jo també li preguntaria pel tema de les cooperatives. Per a mi és important, senyor Aguado. Vosté sap que, com hem dit abans, si un dels problemes és que està molt concentrada la demanda, l'oferta està totalment atomitzada, està atomitzat el comerç, però el comerç té més capacitat per anar evolucionant. I així ho ha fet i vosté ha donat xifres, igual que el senyor Brusca, de les quantitats que en este moment de terra ja tenen el sector comercial, que ja està d'alt del 40% en les seues mans i, per tant, pot estar ja influint en el mercat i sobretot en els preus.

Però, lògicament, en un sector, com és el cooperatiu, que sí que es pot anar orientant des de les polítiques pròpies valencianes, cap a on caldria anar. No és possible que hi hagen les mateixes cooperatives que fa deu anys. Hauria de ser un instrument que des de la política s'haguera fomentat perquè hi haguera hagut una concentració que haguera permés ser un instrument al servei dels llauradors i no simples entitats que donen serveis, com abans també s'ha dit, i que s'estan mantenint per eixos serveis que s'estan donant.

Per tant, m'agradaria saber de vosté també com pensa que en este moment les cooperatives podrien anar evolucionant i per què haurien de canviar.

I, per suposat, del que vosté ha estat parlant, vosté ha estat parlant de les 50. 000 tones de cítrics, de taronges que ara es vol fer. I està diguent que és una mesura insuficient, igual que ha dit el senyor Brusca, respecte als 3 milions de tones que tenim, però, vaja, tota pedra fa paret i pot ser una ajuda. Però li he vist en la seua connotació, quan ha parlat, una certa sensació de no tindre clar si se van a utilitzar bé eixos diners. M'agradaria que després, en la seua resposta, me concretara, a banda de les preguntes que jo he estat comentant-li, per què té vosté eixe dubte que es pogueren utilitzar eixos diners i que no s'utilitzen bé. ¿És que vosté creu que el comerç o la indústria, en estos moments, tal i conforme està plantejat, podria tindre major capacitat d'utilitzar eixos diners en benefici d'una taronja que ve de fora o d'una taronja que no estiga lligada a contractes o d'una taronja que, al final, vaja en detriment de les rendes dels valencians, en este cas, dels citricultors valencians? Este tema per a mi és important, senyor Aguado.

També dir-li que, com estava comentant-li abans en el tema de la representativitat, m'agradaria també que vosté mos exposara, si és que té opinió i vol dir-la, ¿com se senten en eixe sentit? , ¿com les organitzacions agràries estan sent l'instrument que puga estar concertant les polítiques? , ¿s'ha fet en estos últims deu anys una relació entre vostés que faça possible que es puguen plantejar els problemes? Perquè és evident que el que jo no vullc és que vosté s'enduga la impressió des d'ací, de les Corts, que ací tots som iguals! No som tots iguals! Ací, el que fem és que debatem sobre polítiques, fem les lleis, però no tenim la capacitat de governar.

I vosté ho ha dit molt bé: qui té la capacitat de canviar les coses són aquells a qui els ciutadans han donat el vot majoritari perquè apliquen els diners de tots els valencians en allò que és d'interés comú. Per tant, per a mi és molt important que me diga si vosté se sent un instrument que està col·laborant, el Consell amb vosté i vostés amb el Consell, per a vore com se pot solucionar, perquè, a mi, personalment, la impressió que me dóna és que no. Perquè, si no, el resultat seria un altre, senzillament per això. Perquè el que no és normal és que hagen desaparegut el 55% de tots els llauradors i ramaders d'este país. I no val allò de dir és que som una societat moderna, que agarra del sector primari i passa al sector secundari i als serveis i que per això és moderna. El problema és que tenim tants poquets llauradors ja, que estem per baix inclús de la mitjana europea. Si Europa està concretant i diguent que és una qüestió estratègica el tindre menjar propi per a una societat avançada, jo crec que mosatros ja no podrem permetre'ns el luxe més de perdre ja ni un sol llaurador.

I, sobretot, i per crear il·lusió, el que necessitem és que s'incorporen cada any, com a mínim, mil llauradors jóvens que siguen capaços de fer una agricultura competitiva de futur que servixca per al que és l'interés d'esta comunitat.

Jo espere la seua contestació i després li faré alguna altra reflexió en el segon torn de preguntes.

Gràcies, senyor Aguado.

La senyora vicepresidenta:

Moltes gràcies, senyor Lozano.

Té la paraula pel Grup Parlamentari Esquerra Unida-Els Verds-Esquerra Valenciana: Entesa, la senyora Pérez.

La senyora Pérez i Martí:

Gràcies, senyora presidenta.

Senyor Aguado, naturalment, agrair-li la seua presència i també eixe interés que posem esforços i ens deixem d'algunes altres coses de costat. La veritat és que els polítics a vegades, sense adonar-mos-en, mos en passem. I també vullguera dir que tots en esta vida, fins i tot la modernitat o no d'una casa, és política! O siga, que tots fem política al cap del dia moltíssimes vegades.

Bé, després d'esta xicoteta broma, a mi m'agradaria centrar-me concretament en tot el que vam passar a principi d'any amb la rebentada dels preus o preus a la baixa dels cítrics produïts pels distribuïdors alemanys. Eixa situació, que va ser àrduament perjudicial per a nosaltres, va ser molt ràpidament contestada per les organitzacions agràries valencianes, i jo estic molt orgullosa que vostés prengueren ràpidament la mesura de presentar-se al Parlament Europeu, de parlar amb la comissió, d'exigir que n'hi haguera una revisió i que, gràcies a tota eixa labor, es posaren a investigar.

Però la situació és que no es para ahí. La situació és que Europa pot investigar, pot crear una normativa, ens pot dir que deguem fer-ho com cal, i si això no es fa, doncs, a la millor t'amenacen amb una quantitat d'ajudes que deuries de rebre i no les reps, degut a no fer-los el suficient cas, i qui sí té de legislar és el País Valencià. Esta comunitat té de legislar. Ara té un estatut d'autonomia nou i això és evident, i a més això és sa i és positiu, per a això el tenim, un estatut d'autonomia que, com vostés saben, a mi no m'agrada, però que ha donat un pas important, sobretot en este de l'agricultura. Per tant, desenvolupar l'article 47 de l'Estatut d'autonomia seria molt important per al sector agrari valencià.

I per què? Doncs, miren vostés, nosaltres, des d'aquí, no hem pogut presentar ninguna denúncia per a fer un seguiment sobre la venda a pèrdua i les conseqüències generals. En este cas era simplement els cítrics, però és que això es pot donar de forma generalitzada en qualsevol producte. Mentre que un company d'Izquierda Unida, un company meu, l'il·lustre diputat autonòmic d'Izquierda Unida d'Andalusia, Antonio Romero, va denunciar davant de la fiscalia perquè Andalusia investigara què és el que passava amb la pèrdua de preus que en estos moments estaven sofrint els agricultors i que això, lògicament, restava de la seua renda personal i que això fea que l'agricultura comencés a desaparéixer.

I quan diguem «desaparéixer», jo, la veritat és que m'espante molt, però no tant! , quan sembla ser que tots tenen grans esperances, i que l'esperança, la protesta, la unificació de criteris, fa moltíssim a favor que tot continue i, si és possible, millor, evitant eixa quantitat de problemes. Per tant, jo li voldria dir que en la sèptima jornada de joves agricultors d'AVA, vostés varen repartir un magnífic. , jo diria que una magnífica ponència sobre els marges comercials en el sector agrari, i ací i ara, i com que consta tot el que diguem, la més sincera enhorabona per este llibre. És un excel·lent llibre que ens té de fer reaccionar, pensar i avançar sobre una problemàtica que volem que acabe i que no continue.

Moltes vegades, quan parlem de la quantitat d'agricultors al camp valencià. , i aixina acabaria, deixant damunt de la taula dos preguntes. Però, moltes vegades, parlant del camp valencià diguem, estem perdent agricultors. La pèrdua d'agricultors probablement no tindria més importància si no es perguera la terra. La problemàtica és que perguem agricultors i perguem terra. Els preus de la terra valen. La nova planificació d'en què té de desembocar el País Valencià també és una conseqüència greu per a esta situació que és mantindre la terra i que aquells que treballen la terra siguen agricultors. I això és una problemàtica, el peix que es mossega la cua. Que eixa quantitat de coses no estiguen clarificades, no n'hi haigga una acció conjunta per a tirar endavant unes polítiques concretes, un pla estratègic general per a l'agricultura valenciana, a mig termini -a soles demane a mig termini-, parlaríem de vint-i-cinc anys. Fins que això no se realitze, no se contemple, no se protegixca, no s'ajude, el camp valencià continuarà estant com està. Els preus a la baixa de qualsevol producte se tornaran a donar i les conseqüències seran molt més desagradables.

Bé, jo li volia preguntar, de totes formes, senyor Aguado, perquè vosté m'ha sentit la intervenció que he fet abans, i jo vullc exclusivament preguntar per estes coses, que són les que me porten ací, diferents qüestions, i li les preguntaré de la mateixa forma que li les he preguntat al secretari de La Unió de Llauradors i Ramaders, el senyor Brusca. Per tant, senyor Aguado, respecte a la seua visita a Brussel·les per denunciar la venda a pèrdua dels cítrics, pot concretar quina és la postura de la Comissió Europea davant les queixes de les organitzacions agràries valencianes, i concretar és saber què és el que pensa fer eixa comissió: si no té capacitat i pensa parar o si pensa continuar endavant i de quina forma podem donar suport.

La senyora vicepresidenta:

Senyora Pérez, vaja acabant.

La senyora Pérez i Martí:

I en l'assumpte de venda a pèrdua i, en el nostre cas, al si del País Valencià, si per casualitat sap si existix algun. Com diríem, bé alguna persona responsable de fer un seguiment, per controlar que no n'hi haigga venda a pèrdua, o si bé existix un organisme, el qual es dedica a revisar els productes agraris que estan posats al mercat.

I, després, per últim, i sí que acabe, senyora presidenta, m'agradaria saber, perquè també ho he preguntat abans, sobre el sistema francés de legislar els preus de venda i els preus de compra, si vosté considera que seria convenient que enllestírem esta qüestió no igual com el francés, perquè tenim altra concepció, altres formes i altres productes, però sí la necessitat o no de dur endavant dintre de la legislació un sistema semblant, per garantir el preu dels productes als agricultors i agricultores valencians.

Gràcies, senyora presidenta.

La senyora vicepresidenta:

Moltes gràcies, senyora Pérez.

Pel Grup Parlamentari Popular, té la paraula el senyor Soler.

El senyor Soler Garibo:

Moltes gràcies, senyora presidenta.

Senyories.

Senyor Aguado, agrair-li la seua compareixença, agrair-li també la claredat i concreció de la seua intervenció i agrair-li que ha vingut a parlar de preus i ha parlat de preus. Per tant, si algun grup li pregunta d'altres coses, doncs, vosté, sé que és una persona educada i contestarà, però esta compareixença és per a parlar de preus i jo li agraïxc molt que vosté haigga parlat de preus i no s'haigga perdut en altre tipus de consideracions, que temps n'hi ha per a parlar d'altres, vosté mateixa ha vingut a esta casa a parlar d'altres coses i ha parlat d'altres coses, i a cada vegada que vinga, estic segur que mos parlarà d'allò que li requerim en esta casa que vinga i que parle.

Vosté ha parlat de la importància de la qualitat, ha fet una anàlisi rigorosa, com dic, i ha apuntat possibles solucions. Una d'elles, ha apostat per la qualitat, com no podia ser d'altra manera. La qualitat està relacionada directament per a obtindre bons preus, si no fem qualitat difícilment podem obtindre bons preus, d'ahí la incidència d'eixa retirada de cítrics al mercat, de calibres xicotets i 50. 000 tones, a més, dotades amb 22 milions d'euros. És a dir, això no és un pla que se diu que s'anuncia en una roda de premsa, que després se queda en paper banyat. No. És un pla que està ahí i, damunt, dotat amb 22 milions d'euros, i que, com vosté molt bé ha dit, va a tindre incidència en quasi un milió de tones en el mercat, amb la qualitat, que la qualitat és igual a obtindre millors preus. La retirada per a la ramaderia i la retirada per a sucs als col·leges, va a incidir en quasi un milió de tones.

Jo li diria que, també, no sé si vosté opina igual que jo, que podia incidir també per a evitar un poc, tant com siga possible, això de la venda a resultes, perquè la forma que després adoptarà la conselleria per a donar eixa subvenció, caldrà regular-la d'alguna manera. Les cooperatives, suponc que se regularà a través de les liquidacions, i al comerç privat i a l'agricultor privat, allò important és que eixa subvenció aplegue a l'agricultor, i tindran de presentar un contracte. Per tant, si esta mida, a més d'incidir en un milió de tones, obliga el comerç privat a fer contractes i el llaurador a subscriure'ls, estarem evitant en una gran mida això de la venda a resultes o la venda a pèrdues.

També incidixen en la qualitat de les inspeccions fitosanitàries. Vosté ha fet menció a elles també, eixes 50 inspeccions setmanals, sap vosté que s'han obert ja alguns expedients, eixe recel que tenen els operadors de ser els primers en aplegar al mercat, per obtindre un benefici extraordinari amb eixe primer camió que aplega al mercat, i tots sabem que això és pa per a hui i fam per a demà. Eixa normativa que ha tret la conselleria de qualitat, s'està aplicant, s'han obert expedients i això va a incidir en eixa qualitat, els primers enviaments, que no siga eixa fumeralada del primer mercat i que siga més estable, i va a incidir també directament en els preus.

Felicitar-lo per les gestions que han fet vosté i l'altra organització agrària en Brussel·les per a tractar d'evitar això de la venda a pèrdues. Estem convençuts que això és un tema que ha de desaparéixer del mercat completament. No se pot utilitzar com a reclam per a vendre altres productes la butxaca dels productors, la butxaca dels agricultors. No se pot utilitzar per a això.

Va a incidir directament també en la qualitat i en el preu eixe paquet de mesures legislatives que anunciava la meua companya, senyora Marcos, per no repetir-se, està anunciat i està en el

, en la compareixença anterior.

I considerem molt important també allò de l'Observatori de preus, que molt probablement s'aprovarà en el pròxim ple del Consell el dia 6 d'octubre.

Difícilment podem aplicar una teràpia adequada a qualsevol problema si no tenim un diagnòstic. Eixe Observatori de preus mos va a donar. en tota la traçabilitat del producte, estem tots d'acord que n'hi ha algun escaló que se dispara massa. Hi ha alguns. Ací volem que tot el món guanye diners, que tot el món visca dignament. El primer el productor, que és la base de l'escala, però després que tot el món tinga els beneficis justs perquè puga viure d'això com l'agricultor. El que no volem és que hi haja gent que s'enriquisquen de manera il·lícita eixos escalons.

Per tant, si fem una anàlisi rigorosa en l'Observatori de preus i sabem on està eixe escaló exagerat, podrem atacar millor. És a dir, si diagnostiquem bé, podrem aplicar millor la teràpia.

Mire, la pitjor de les mentires és una veritat a mitges. Jo no diria que tenim. , jo no li diria, senyor Aguado, que tenim el 90% de competitivitat en l'agricultura, jo diria que tenim el cent per cent, tenim el cent per cent. Però en preus ja li pregunte, en preus vosté és un home que ha anat a Brussel·les, i està assabentat de la legislació francesa, ha estat mirant com funcionen les organitzacions agràries franceses. En agricultura, no el 90, el 100. Però en preus quin percentatge tenim de competències? Açò afecta -les decisions grans es prenen a Brussel·les-, afecta les relacions exteriors. En relacions exteriors la Comunitat Valenciana quin percentatge de competències té? Li pregunte també a vosté que està, que ha eixit i ha vist com funciona per ahí en Europa el tema de la política i com funcionen altres tipus d'administracions.

Mire, per exemple, per exemple, la negociació de l'OCM és competència exclusiva del Govern d'Espanya. Si ací tenim el cent per cent de competències en agricultura. , però, clar, quan hem de relacionar-mos amb la Unió Europea o amb la resta del món, l'OCM és competència exclusiva del Govern d'Espanya. I ahí la preocupació nostra, la conselleria liderà la reunió de Sevilla, on va acudir la comunitat andalusa, Aragó, Catalunya, Extremadura, Múrcia, i ho lideràrem mosatros, per a fer pressió totes les comunitats autònomes de distints signes polítics davant del Govern d'Espanya, perquè sabem que qui l'ha de negociar és el govern d'Espanya.

La senyora vicepresidenta:

Senyor Soler, vaja acabant.

El senyor Soler Garibo:

. al cent per cent. Sí, acabe, senyora presidenta, en dos preguntes breus i acabe.

Ja preguntes concretes. En matèria de preus: on creu vosté que se prenen les decisions que afecten directament a estos? Per quina administració passen les solucions? Ací hem parlat de la Unió Europea, del Govern d'Espanya i del govern autonòmic, per quina administració creu vosté que passen les solucions reals, efectives sobre preus?

Repetisc que comencí parlant de preus i acabe parlant de preus.

Moltes gràcies.

La senyora vicepresidenta:

Moltes gràcies, senyor Soler.

El senyor Aguado Laza, president de l'Associació Valenciana d'Agricultors AVA-Asaja:

No hi ha cap dubte que, pel que m'ha dit el senyor Lozano, el 90% hui de les competències en autonomies d'Espanya estan en totes les tramitacions, controls, seguiments, etcètera. És de veres. No anem a negar eixa realitat.

És de veres també que el pla Millorar és el vehicle que s'ha utilitzat repetitivament per altres administracions, en distints moments de la política i de la història valenciana i que hui fa que siga el vehicle idoni per a solucionar una situació d'actualitat professional. Estic parlant de viabilitat de l'empresa agrícola. Sabem que l'agricultura valenciana és una agricultura especial. La seua estructura no és l'andalusa. Pensant que l'agricultura valenciana és l'andalusa ens equivoquem. Ni és la murciana. Són agricultures que han vingut a l'agricultura de regadiu posteriorment. Que és una zona que per menys colonitzada té capacitat extensiva, d'empreses productores, i bona mostra és que un nombre molt important d'agricultors valencians al llarg de la història han anat Andalusia, han anat a Múrcia i a Extremadura, han fet finques grans, buscant allò que no tenien a València.

El pla Millorar pot millorar la situació, però millorar la situació és en base a una inversió que ha de fer l'administració i que han de fer els agricultors, i que hui els agricultors ni tenen els efectius professionals, ni tenen la capacitat econòmica, ni podran donar-se els resultats que esperem perquè pràcticament, si no hi ha preus, és impossible.

El pla pot ser una meravella, i millorarà, però no se podrà aconseguir l'ideal que volem de la igualtat de capacitació professional i de preparació competitiva que té Andalusia hui en dia per a la gran superfície, perquè a València està molt atomitzada la producció, la superfície de la terra i, per tant, la dimensió agrícola. Això està ahí.

No hi ha cap dubte que l'Observatori de preus és essencial i que en un observatori de preus, igual que en qualsevol esclavó negociador que puga tindre o generar l'administració, l'interlocutor únic i exclusiu ha de ser el mateix que ocorre a França: les organitzacions professionals agràries.

És de veres que en Espanya i en València mos queda molt de camí per fer. Les organitzacions agràries ni tenim els socis que té per exemple França, ni tenim la veu que tenen els agricultors en França, ni tenim, per tant, la capacitat d'influència social que tenen a França. Mos queda molt de camí per fer. I crec que si mos encabotàrem ho podríem aconseguir. 30 anys portem en democràcia i crec que és l'assignatura pendent que tenim: la vertebració del camp.

És indiscutible que si acabe de dir que la concentració de l'oferta, que hui està en una gran mesura en més del 40% en cooperatives i no ha aconseguit l'objectiu, i no ho dic jo com a representant agrari, ho ha dit el Tribunal de Comptes de la Unió Europea, que a mi m'ha deixat sorprés que un tribunal d'eixa altura, amb eixa capacitat, diguera això d'Espanya, m'ha deixat molt més preocupat que ja estava. O siga, no és que no estava. Jo sé, i amb açò també coincidisc amb Brusca -jo sóc vicepresident d'una cooperativa, o siga, que no és que no crec en el món cooperatiu, estic com la majoria d'agricultors-, però crec que tenim una assignatura pendent de redefinició de què és una empresa agrària, dels agricultors, que la figura comercial es diu «cooperativa» o «SAT». I si el fi que s'ha fet és el que està complint-se, perquè una cosa és vore el tronc i altra cosa és perdre's en les rames. I crec que hui en el món cooperatiu, que tenim molts líders i bons, per les circumstàncies que siguen no estem aconseguint aclarir el tronc i estem perdent-se en les rames. I tindre un 40% de producció en una organització dels mateixos agricultors, ningun expert en economia de mercat entén que no domine el mercat, que no marque les pautes en el mercat, que no dirigisca un poc l'estabilitat del mercat i faça de pilot de l'actuació comercial. És inexplicable. En qualsevol altre sector econòmic qui té eixa quota de mercat guanya molts diners i funciona molt bé. En l'agricultura no passa, i és l'assignatura pendent: l'atomització i la falta de coordinació.

He de dir, perquè ho han dit diverses persones també, sens dubte, açò de l'actuació sobre els cítrics, si s'utilitzen bé les coses, els diners i la situació de com isca dins del pla que n'hi ha, jo, quan el conseller mos presentà a totes organitzacions agràries este projecte fa dos setmanes, que presentà l'aforament, i junt amb l'aforament mos explicà com anaven a utilitzar-se els diners en la regulació del mercat per ajudar a incidir en un millor preu.

Jo vaig dir que s'havia de crear una comissió de seguiment i d'investigació perquè això no ocorreguera. I he de dir una cosa, ja hi ha comerciants que han anat a comprar taronja a agricultors, a com isca, naturalment, imposant «a como salga», però amb un compromís: que quan vinga l'hora de justificar per a utilitzar els diners de l'administració, l'agricultor haurà de firmar el paper que li posen davant. I açò és demencial, perquè és enganyar l'administració de tots els valencians, és enganyar i fer xantatge als agricultors.

Per eixe motiu dic que una comissió d'investigació i que no es malgaste ni un duro dels que m'imagine que l'administració, que no va sobrada, està posant amb un gran esforç. Això no ha d'ocórrer, i això ja està plantejat.

Naturalment que l'abandonament d'agricultors, com els camps que hi ha perduts per ahí, són fruit d'una falta de rendibilitat. Això és una cosa real i està a la vista: el deteriorament mediambiental i l'amargura de l'abandonament dels professionals en una activitat que hauria de ser honorable i justa està produint-se. I crec que totes les mesures han d'anar per ahí. No hi ha ningun dubte que de les paraules que Dolors m'ha dit, he de reconéixer que en AVA hem felicitat i agraït la denúncia d'Antonio Romero, d'Esquerra Unida en Màlaga. Crec que tots els partits polítics tenen eixe deute amb els agricultors i la venda a pèrdues ha de denunciar-se.

A mi em preocupa moltíssim el que significa la venda a pèrdues -ho he dit en el principi-, perquè influïx sobre tot el mercat. L'empresa que ho oferix sempre guanya. En eixe producte no guanya tant, però el carro de la compra sempre va ple. I altres productes porten el que per ahí cau, ho trauen per altre. Però el sector que se posa com a bandera de reclam, eixe sector l'afonen. I això la legislació comunitària, que és qui té de veres potestat, i també l'administració nacional és la que ha d'actuar.

Per una part, en França se perseguix penalment quan eixa circumstància es dóna. I tenen un mecanisme d'actuació immediat en base a l'Observatori de preus que tenen allí, i és que actua l'observatori amb caràcter immediat quan durant tres anys se seguix una evolució de corba de preus, de caiguda de preus o d'alça, i quan eixa corba cau en més d'un percentatge cridaner, immediatament se fa una comissió d'investigació i se veu què passa i s'actua en conseqüència. I si se veu que hi ha una vulneració de la llei aprovada que tenen allí, immediatament a eixe senyor li cau una multa que el deixen baldat. Això és una forma de donar transparència a la cadena agroalimentària.

Però a mi me preocupa que Europa no tinga legislació. No la té. Són els consumidors els qui li preocupen. I entenen que, si els venen per baix preu és perquè estan comprant els consumidors més barat. No s'adonen de les disfuncions socials i econòmiques que s'estan generant. De fet, la resposta de la Comissió Europea va ser: «Me tienen que entregar ustedes un documento y pruebas de que esta venta a pérdidas se está planteando».

Les grans multinacionals tenen 50 companyies fantasmes. Qui els ha venut el producte, que m'ha passat la informació a mi, m'ho pot dir, però no me pot donar la factura. Si me dóna la factura eixes companyies que dominen el mercat no li tornen a comprar. O siga, aixina de clar. I els mateixos funcionaris de la comissió me diuen: «Tened en cuenta que el pleito será muy largo y con los mejores abogados y bufetes del mundo, que esto cuesta una fortuna. Sabed donde os metéis. Os hablamos en plata para que sepáis que la lucha es muy dura».

I eixa és la realitat que mos ha contestat la Comissió Europea. No mos ha contestat igual dos òrgans importantíssims, però que no tenen capacitat executiva, que és el Comité Econòmic i Social i el Parlament Europeu.

He de significar l'actuació dels parlamentaris europeus. En primer lloc, els espanyols de tots els grups polítics, que mos han fet un pont de plata, i de l'oficina, com ha dit Joan Brusca, de la Comunitat Valenciana a Brussel·les, que mos ha afavorit tot el que han pogut i una miqueta més, en ambaixada i en altres departaments. Però els europarlamentaris de tota Europa en agricultura mos han dit que entenen el problema, que és un problema que es repetix en tots els països, més concretament en Gran Bretanya i en Itàlia. També un poc en França, però en França li fugen.

Però que açò és una cosa que exigix legislació al respecte i posicions concretes per part de la Comissió Europea. Que ells estan disposats a demanar comissions d'investigació i de seguiment sempre que ho demanem i que estan disposats a portar-ho a comissió. La resposta del Parlament Europeu ha sigut magnífica, però és òrgan consultiu, no és altra cosa. Òrgan consultiu, igual que el Comité Econòmic i Social. I eixa és la preocupació que tenim.

He de dir molt clarament, i ho hem dit diverses vegades, que, efectivament, Dolors, en la jornada de jóvens presentàrem una ponència sobre marges comercials. Va ser un gran esforç de la nostra organització, perquè va ser un gran esforç, però volíem que quedara constància que hi ha persones que es calfen el cap, que tenen idees i que fa falta que els polítics les arrepleguen i les posen en pràctica. Segurament avançaríem moltíssim. Me consta que en este moment, tant en la Comunitat Valenciana com en Espanya, este idees estan debatent-se. Però, clar, allò important no és debatre, allò important és decidir-les i apostar. És indiscutible que la Comunitat Valenciana opine que ha de legislar tot el que puga en matèria d'agricultura i, és clar que tot el que legisle ha de consultar-ho amb les organitzacions agràries. El dret històric agrari valencià s'ha de recuperar al màxim. Me consta, pels esborranys que mos han enviat, que van per ahí les coses, però m'agradaria que això fóra una realitat el més prompte possible.

I, per descomptat, a Joaquín Soler, naturalment, dir li que, efectivament, parla molt clarament del tema de la regulació del mercat i de l'esforç que ha fet la Conselleria d'Agricultura, que va expressar també el president en diverses reunions que hem tingut en estes últimes dates, tant en l'entrega de premis GEA com en altres coses que va traure el tema este. Crec que és un gran esforç. Jo sempre reconec els grans esforços i m'agrada ser el més honrat possible en eixe tema.

Crec que la Generalitat té una creïlla molt calenta, i és el que he dit jo de la comissió de seguiment i vigilar que ningú s'aprofite d'eixos diners, que costen Déu i ajuda de traure. 22 milions no és broma, són molts diners. Influir sobre un milió de tones en clementines, quan n'hi han dos de producció en la Comunitat Valenciana, i l'altre milió en els preus d'industrialització. Només que s'ha industrialitzat l'any passat el 50% del límit que teníem, crec que li ha donat molt de marge per a influir sobre un altíssim percentatge. Per tant, tindre una mala campanya simplement va ser mala fe. I per això, des de l'administració han de curar-se en salut i vigilar que la subvenció que n'hi ha es gasta adequadament.

És de veres que va a eixir l'Observatori de preus. Jo sí que vos demanaria que. l'Observatori de preus és un cosa reivindicada. El partit de l'oposició, el Partit Socialista, inclús dins de la seua organització política, ha creat un observatori de preus, però s'ha de reconéixer que la filosofia és dir que els interlocutors seran els sindicats agraris. Jo crec que açò és un projecte de seguiment, però no és executiu. El projecte executiu el té la Generalitat Valenciana i el Govern actual, que pertany al Partit Popular.

Jo sí que vull que quede constància que sí que desitjaria, com a representant agrari. que em teniu a la vostra disposició per a aportar des de la meua organització tot el que puga ser, igual que es fa en altres països de Europa, perquè este observatori tinga la màxima transparència, la màxima efectivitat. I vos demane que, naturalment. que anem a col·laborar al màxim en la creació d'eixe observatori. Hem portat molt de temps aportant idees i que seguirem aportant-les, perquè inclús no eixint en totes les possibilitats, en lleis i en coses, tot és millorable. I, per tant, que anem a seguir aportant. Acceptaríem la implicació, i estem disposats a col·laborar en tot el possible.

Sí dir-vos una cosa. La negociació davant Brussel·les qui la té és Espanya davant la Unió Europea. Me consta les iniciatives que han fet des de distintes autonomies, però, indiscutiblement, és Brussel·les qui té la paraula i és el Govern qui s'ha de plantar en Brussel·les. La legislació és l'arma política per a donar transparència o eficàcia a les normes internes que té cada societat. Hi ha moltíssimes lleis en què Europa ha pres posició, la posició de la garantia de preus, una assegurança de costos o una cosa que marque un preu mínim en el camp és precís. L'OCM és la pedra angular que va a marcar que hi haja una assegurança de costos o una garantia d'estabilitat i transparència i una garantia de futur, que passa sempre pels preus. Tot passa pels preus. Crec que és Espanya qui té la competència i és el Govern d'Espanya a qui li haurem de demanar comptes en el seu moment.

I, naturalment, ahí és on es prenen les decisions, ho he comentat abans, en les preguntes de Dolors. A França, el govern ha tingut molt a vore en la legislació. És l'únic govern d'Europa que ha legislat molt objectivament. Està molt lluny de donar garanties i mantindre estabilitzat. perquè en una societat de nacions, com és la Unió Europea, de 27 països i que van a ser-ne 30, crec que la iniciativa d'un país no és suficient. És el consens de tots eixos països, i la generació d'unes lleis objectius, el que pot donar seguretat als seus sectors econòmics.

I en este moment, la culpa que no hi haja estabilitat econòmica, garantia de rendes i que l'OCM siga un fracàs no la té, a pesar del que ha dit el Tribunal de Comptes, el país d'origen. La té la mateixa filosofia comunitària que hui hi ha, i jo he dit «els peus de fang». Els peus de fang és perquè no té lleis que garantisquen la seguretat als seus ciutadans, en este cas, el sector agrari. No vull buscar ni en Espanya, en este cas, ni en València. , encara que Espanya és qui negocia en Brussel·les. Però la filosofia consensuada en Brussel·les no està en el lloc oportú. Estem denunciant-ho totes les organitzacions agràries en el Copa-Cogeca a Brussel·les. I en açò hi ha coincidència de totes les organitzacions agràries i cooperatives europees. Però és una assignatura d'

Moltes gràcies. I perdoneu-me que m'haja estés massa.

La senyora vicepresidenta:

Tranquil, senyor Aguado.

Sí que demane als diputats que siguen rigorosos amb el temps.

Té la paraula el senyor Lozano.

El senyor Lozano i Pastor:

Ràpidament, senyora presidenta. Moltes gràcies.

Dir-li, senyor Aguado, informar-lo que, per primera vegada en molts anys, el Govern central ha fet possible que un representant de les comunitats autònomes, en cada cas de la matèria que afecte, puga anar a Europa a defendre els seus interessos. És molt possible que, en este cas, el conseller d'Agricultura, en l'OCM de fruites i hortalisses, puga anar a Europa, cosa que amb altres governs no passava.

En segon lloc, m'ha deixat vosté preocupat, perquè jo li preguntava sobre el tema dels 22 milions d'euros per al tema de la retirada o promoció de la taronja, i vosté està ja demanant una comissió d'investigació. Jo li promet que si vosté veu que les coses van malament, este grup, i espere que els altres també, en un moment determinat la demanem ací, parlamentàriament, perquè es faça, si vostés ho creuen convenient.

El senyor Aguado Laza, president de l'Associació Valenciana d'Agricultors AVA-Asaja:

Ho he dit malament. És una comissió de seguiment.

El senyor Lozano i Pastor:

Però que ja m'ha deixat a mi preocupat, i en termes parlamentaris es podria traduir perfectament, perquè jo crec que la quantitat és el suficientment important perquè ací a les Corts sapiem què ha passat.

També dir, ràpidament, que no voldria que el senyor Brusca i el senyor Aguado s'endugueren una mala impressió del nostre grup respecte a la participació en la comissió de la sequera. Per dues vegades, la representant popular ha estat dient que no assistíem. És més que evidentment també en este moment que el Partit Popular està actuant cada dia més d'una forma autoritària, per no dir que s'està escorant a la dreta. Assistírem a les dos primeres reunions de la comissió, la primera per a constituir-la i la segona per a definir quines persones havien de comparéixer. El Partit Popular no consensuà qui havia de vindre a eixes comissions en funció de la representativitat que mos han donat els ciutadans. Senzillament utilitzà la seua majoria per a portar a qui li va donar la gana. Per tant, mosatros no podem jugar a un joc tan antidemocràtic com el que està ocorrent.

I a més, vosté ho sap. He dit abans que una de les millors garanties per al tema dels preus és que hi hagueren organitzacions fortes i, a més, representatives. I a més, que estigueren reconegudes per les administracions. Vosté sap que en el tema de l'aigua, com al Partit Popular mai li ha interessat, quan no li ha interessat, resulta que quan vosté canvià, almenys, la percepció que tenia sobre l'aigua, va ser més que evident que anà immediatament a per l'organització agrària. Sap vosté què és el que estic intentant dir-li? Que lluny de reconéixer-los com a interlocutors, l'únic que fan és intentar utilitzar totes les ajudes que vostés tenen perquè vostés siguen fidels als seus principis. Per tant, vosté sap de què estem parlant i sap com està actuant el Partit Popular.

I, sobretot, m'agradaria en este tema, ja en l'última intervenció, que me poguera explicar si això s'està traduint que també en estos moments no està sent considerant com abans, o senzillament que ja no ix en televisió, perquè jo ja no el veig molt. Jo en Canal 9 ja no el veig molt, senyor Aguado.

Per tant, i per últim, agrair-li, de veritat, la seua intervenció. Benvingut haja sigut a estes Corts i benvingut s'haja trobat.

Gràcies.

La senyora vicepresidenta:

Moltes gràcies, senyor Lozano.

Té la paraula la senyora Pérez.

La senyora Pérez i Martí:

Gràcies, senyora presidenta.

Senyor Aguado, gràcies per haver-me contestat a cadascuna de les preguntes que li havia formulat. La veritat és que l'explicació sobre Europa m'ha agradat com vosté m'ha contestat.

I, per a finalitzar, agraint-li novament la seua presència ací, sí que m'agradaria exposar-li quin és el meu punt de vista i, per tant, el d'Esquerra Unida: l'Entesa al País Valencià, en referència a l'agricultura en estos moments. El tema que hem tractat és un tema puntual, d'una situació que probablement s'ha donat en algunes ocasions i no ha estat perseguit i que probablement es torne a presentar. El més important: la unitat davant eixa problemàtica perquè no torne a passar.

Jo crec que tenim tres potes en matèria d'agricultura, generalment, al País Valencià. La llei de modernització del camp valencià, que continue pensant que hauríem de revisar-la per a poder-se aplicar. I això és una realitat que feia falta. El pla Millorar. I ho dic perquè vosté ha dit: «Bé, allò del pla Millorar s'ha de fer un seguiment». Jo em compromet amb vosté que abans d'acabar de ser diputada d'estes Corts, demanaré que existisca una comissió d'investigació, com a recolzament a les organitzacions agràries, perquè em sembla que ningú tenim problemes per això no demanar-ho i que es puga investigar ahí què ha passat. I el pla Millorar, per tant, seria l'altra pota. I l'altra és la manca de legislació que tenim, i que si no es desenvolupa l'article 47 de l'Estatut d'autonomia, no podrem legislar correctament al País Valencià.

Si en eixes tres coses estem d'acord, jo, com sempre, a la seua disposició perquè continuem parlant del camp valencià, de millorar la situació dels agricultors i agricultores i de fer una agricultura més de qualitat que de quantitat.

Moltes gràcies, senyora presidenta.

La senyora vicepresidenta:

Moltes gràcies, senyora Pérez.

Pel Grup Parlamentari Popular, té la paraula el senyor Soler.

El senyor Soler Garibo:

Moltes gràcies, senyora presidenta.

(S'interromp la gravació)

. si consens és, un quan està en l'oposició diu: «O m'acceptes açò. o sóc fallera major o no jugue». En eixa comissió s'acceptaren set noms proposats per l'oposició, alguns d'ells alcaldes del Partit Socialista. Jo volia parlar de preus, però, clar, m'han provocat de tal manera, que ací com queda tot gravat en el

. Jo li demane disculpes, senyor Aguado, però no tinc més remei que eixir al drap. Jo sóc aficionat als bous i quan m'ensenyen el drap, jo he d'entrar.

Per tant, s'accepten set persones, inclús alcaldes del seu partit, fan el despreci a esta cambra, a tots els valencians, i a persones del seu partit que vénen a comparéixer i no acudixen, no treballen. I després creen observatoris paral·lels, creen coses paral·leles que no tenen ningun. Vosté ha fet abans la dissensió que hi ha òrgans consultius i òrgans que tenen capacitat de decisió. Bé, l'observatori de preus del Partit Socialista és un òrgan consultiu, no té ninguna capacitat de decisió, comparat amb el de l'administració valenciana, el del Consell, que estarà creat per llei i té capacitat de decisió. Per tant, la gent, que ho compare.

I quant a. , també m'he quedat preocupat, perquè quan vosté ha dit això de la comissió d'investigació, ací, en esta part de les bancades, tots hem interpretat que vosté volia dir «comissió de seguiment», ningú ho ha pensat. El que haigga pensat que vosté dia «comissió d'investigació»,

. No sé per què serà! Perquè, ací, quan han cregut convenient hi ha havut comissions d'investigació i en altres llocs, a on governa el Psoe,

s'han cremat monts, que hi han havut morts en trens en Palència i no hi han havut comissions d'investigació ni ha comparegut ninguna ministra. Per tant, a la millor és que el subconscient els ha traït al parlar d'això.

I ja, per acabar en positiu, volíem felicitar-lo pel pla de concertació social anunciat en les jornades de jóvens agricultors, i que sàpia que des del Grup Parlamentari Popular tindrà tot el recolzament per a dur endavant eixe pla de concertació social que tenen en les seues jornades de jóvens agricultors.

Moltes gràcies.

La senyora vicepresidenta:

Moltes gràcies, senyor Soler.

Té la paraula el senyor Aguado.

El senyor Aguado Laza, representant de l'Associació Valenciana d'Agricultors AVA-Asaja:

Bé, jo, sí dir, des de la posició de vista d'AVA que, naturalment, la rendibilitat per a mosatros és important i la rendibilitat és sobre la base de mesures legals, que és el que importa, mesures legislatives.

Naturalment, tota mesura legislativa té d'estar consensuada o, almenys, discutida i, després, com és normal en les democràcies, votada i aprovada. Que n'hi haja en les reunions en Brussel·les, a l'hora de parlar i dir l'opinió dels temes agraris, un representant de les autonomies, especialment les autonomies més representatives del problema de què va a parlar-se, crec que això és bo. Mos han donat un estat autonòmic i, per tant, la participació de la societat i de l'estament polític de totes les àrees és importantíssima.

Naturalment, ho he dit adés, quan parlava Toni, però que jo demane, en principi, una comissió de seguiment, i si no quedem satisfets de la transparència, en el seu moment sí que podríem demanar una comissió d'investigació. Per a això, primer cal pegar els passos. Crec que allò primer és seguir-ho, i dic «seguir-ho», perquè com ja tenim les notícies que tenim, me preocupa que n'hi hagen persones amb bona fe i amb mala fe. I als de bona fe cal deixar-los treballar, però cal donar-los la seguretat que els que van amb bona fe tindran el just tracte, i els que van amb mala fe, també el tindran, el que corresponga.

Jo, en temes polítics, no vaig a entrar, de debats i discussions, perquè jo he vingut ací a parlar de preus, majoritàriament i per invitació vostra i, per tant, allà vosatros. Jo sí que dic que qualsevol tema, al de la sequera vaig vindre, a tots he vingut, a les comissiones que m'heu cridat, estic dispost a col·laborar, a participar, a donar opinió, amb idea que siga constructiva la meua aportació, perquè jo, al que he vingut ací. , no he vingut només per estar ací una estona de xarreta, he vingut per a portar-vos idees, opinions i, si és possible, vosatros sou els pares de la pàtria valenciana, que diguem, vosatros sou els que teniu de legislar i marcar el nostre futur i la nostra situació en allò que pugau, o aportar les idees a on vos corresponga. Per tant no vaig a entrar en eixe tema.

Però sí dir que la modernització, quan s'aprova una llei, que sí un pla com el Millorar, que és un altre aspecte més de modernització, i sí la legislació, sí tindran, si se necessita o se busca, la nostra puntual col·laboració i, esperem que tots els seus punts tinguen un seguiment puntual per a valorar allò positiu o allò negatiu, si es fa bé o es fa mal, perquè en tot cal fer balanç, en qualsevol empresa, qualsevol societat, totes, en el món empresarial, en la vida, u ha de fer balanç i ha de valorar i ha de rectificar, perquè el que és objectiu sap valorar i rectificar, i aportar i aconseguir coses positives.

Naturalment que valore en allò que val el que el pla de concertació social, un dels emblemes d'AVA, perquè creguem que és per on passa la solució, té molts problemes en l'agricultura valenciana, doncs, tinga el suport del Govern de la Generalitat Valenciana. Mosatros anem a intentar-ho i anem a dir-ho públicament.

I només me queda dir una cosa: agrair-vos a tots que mos hajau considerat. Dir-vos que considere que AVA és una organització agrària representativa, que se mereix el màxim respecte de tots els partits polítics i institucions, perquè eixe és el compromís que mos fem, que mosatros estem tots els dies fent també opinió pública. Potser en Espanya no n'hi haja ninguna organització agrària com és AVA que tinga quatre periodistes en plantilla, i que puntualment eixirem més o eixirem menys a on siga, però vos assegure que eixirem en tots els mitjans que pugam, perquè tenim mitjans propis, i una revista que arriba a 25. 000 associats tots els mesos.

Per tant, mos agradaria, naturalment, arribar a molta més gent i a molts més elements de la societat, però vos assegure que estem satisfets i que estem disposts a superar molts reptes, que les dificultats a AVA mos fan créixer i que quan n'hi han dificultats és quan més a gust estem, però sempre pensant en el bé i el futur de l'agricultura.

Moltes gràcies a tots per haver-mos invitat.

La senyora vicepresidenta:

Moltes gràcies, senyor Aguado, sobretot per la concreció que ha tingut en la seua compareixença i aixina com l'esforç de síntesi que ha hagut de fer. I disculpe a esta comissió si en algun moment hi han hagut opinions que han segut un poc personals.

Per tant, moltes gràcies i sap que esta comissió està. , quan vosté vullga pot vindre.

Moltes gràcies.

(S'alça la reunió a les 14 hores i 25 minuts)

