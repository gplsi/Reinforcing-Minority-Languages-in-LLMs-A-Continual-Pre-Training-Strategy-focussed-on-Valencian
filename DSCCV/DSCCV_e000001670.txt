Comissió de Radiotelevisió Valenciana i de l'Espai Audiovisual realitzada el dia 23 de febrer de 2016. Comença la reunió a les 16 hores i 6 minuts. Presideix el diputat senyor Marc Pallarès Piquer. Reunió número 4/II.

El senyor president:

(Inoïble) … passar llista per tal de constatar si hi ha quòrum.

(El secretari passa llista per tal de comprovar si hi ha quòrum)

Moltes gràcies, senyor secretari.

El primer punt és la lectura i aprovació, si s'escau, de l'ordre del dia de la sessió anterior. ¿Hi ha algun o alguna membre de la comissió que tinga algun comentari, suggeriment, modificació, proposta de millora? Molt bé. S'entén, per tant, aprovada per unanimitat.

El segon punt de l'ordre del dia són quatre compareixences en la vesprada de hui. La primera d'elles. (Algú diu: «Perdone, presidente, el acta no la tenemos. »)

No tenim l'acta, per tant, no queda aprovada l'acta, perquè es farà una acta final amb totes les compareixences.

Compareixences per a l'elaboració de la futura llei sobre el servei públic d'RTVV, d'acord amb el que s'estableix en la disposició addicional primera de la Llei 12/2015, de 9 de desembre, per a la recuperació del servei públic de radiodifusió i televisió d'àmbit autonòmic, de titularitat de La Generalitat

El senyor president:

Passaríem al següent punt de l'ordre del dia, que són les compareixences pròpiament dites de hui.

Començaríem amb el senyor Héctor González, president de l'Associació Professional de Periodistes, al qual, en primer lloc, donem la benvinguda i, en segon lloc, donem les gràcies en nom de tota la comissió.

Per tant, sense més dilació, donaríem la paraula, per un temps màxim de vint minuts, al senyor Héctor González.

Compareixença del senyor Héctor González Pérez de Villar, president de l'Asociación Profesional de Periodistas Valencianos

El senyor González Pérez de Villar:

Moltes gràcies.

Por tanto, tenemos consejo profesional de redacción, defensor de la audiencia y el tercer punto que consideramos importante es la creación de un estatuto de redacción de la televisión pública, como el que aplica la televisión vasca. Ese estatuto garantizará literalmente el respeto al principio de igualdad, al pluralismo político, religioso, social, cultural y lingüístico. Será la base para todo el contenido que desarrollará ese ente, tanto la radio, como la televisión pública, y que será de obligado cumplimiento ese estatuto de redacción por parte de los trabajadores. Además, organizará el funcionamiento informativo y la jerarquía de cargos.

Tanto el consejo, como el defensor de la audiencia, en cualquier informativo o en el programa propio del que dispondrá el defensor de la audiencia podrán denunciar públicamente cualquier intromisión externa para incumplir esos principios básicos de igualdad y de pluralismo. Harán lo mismo con cualquier consejo o sugerencia que les llegue de cualquier cargo público, con la pretensión de influir o distorsionar el contenido de cualquier programa.

Creo que a representantes de todos los grupos políticos aquí presentes, empezando por el propio presidente de La Generalitat, les hemos escuchado casi hasta la saciedad repetir el axioma de «sin periodismo no hay democracia». Y la mejor manera de trasladar a los hechos, pensamos, esa frase, consiste en impulsar un colegio de periodistas y garantizar que cualquier futuro proyecto de radio o televisión pública esté dirigido y trabajado por periodistas.

Se debe primar -por supuesto, estamos de acuerdo absolutamente- la producción audiovisual valenciana, de manera que la radio y televisión pública sean un auténtico motor del sector audiovisual en la Comunidad Valenciana. Impulsar la propia sin desdeñar la externa. Siempre insistimos en que suponga una apuesta por el producto valenciano, de manera que emita series y películas valencianas, siguiendo la estela de L'alqueria blanca, que a nadie se nos olvida el precedente y el enriquecimiento cultural que aportó a gran parte de la sociedad valenciana.

Ya digo que estamos a disposición de cualquier partido. Y a todos les insistimos, les pedimos y no dejaremos de hacer hincapié en que el primero de esos criterios es el pluralismo, independencia y eficacia de los profesionales, de los periodistas, de los comunicadores audiovisuales, de cámaras, de técnicos audiovisuales, etcétera, a la hora de constituir un medio de comunicación público. Insistimos en ello porque creemos que redundará directamente en el bien de los ciudadanos y creemos que es la mejor manera de ofrecer un servicio público con unos parámetros mínimos de calidad.

El senyor president:

Moltes gràcies, senyor González.

És el torn ara dels grups parlamentaris.

En primer lloc intervindrà el Grup Parlamentari Podemos-Podem. Té la paraula l'il·lustre diputat Antonio Montiel.

El senyor Montiel Márquez:

El senyor president:

Moltes gràcies, senyor Montiel.

En segon lloc, el torn d'intervenció per al Grup Parlamentari Ciudadanos. Té la paraula l'il·lustre diputat senyor Antonio Subiela.

El senyor Subiela Chico:

El senyor president:

Moltes gràcies, senyor Subiela.

És el torn ara del Grup Parlamentari Compromís. Té la paraula la il·lustre diputada i portaveu adjunta de Compromís, la senyora Mònica Álvaro.

La senyora Álvaro Cerezo:

Moltes gràcies.

I agrair, com no, la compareixença del senyor Héctor González que ens ha semblat doncs molt interessant, i també una clara defensa a eixe col·legi de periodistes que, segons vosté, cal ja al País Valencià i que, d'haver-lo tingut, a hores d'ara doncs possiblement també podia vindre ací a comparéixer i donar-nos alguna visió de com ha de ser eixa futura radiotelevisió valenciana.

I vosté mateixa va declarar en Ràdio 9, en una entrevista que li féu José Luis Torró, que la notícia del tancament de Radiotelevisió Valenciana era la notícia més important que havien conegut en els darrers vint-i-quatre anys. I en això, lògicament, des de Compromís estem molt d'acord.

Però fullejant antigues declaracions, entrevistes i tot el material al qual he pogut tenir accés, com la seua pàgina web, la pàgina web de l'associació de professionals dels periodistes, més enllà d'un comunicat lamentant el tancament de la Radiotelevisió Valenciana, no he aconseguit fer-me amb una documentació que segur que vostés tenen i que ens agradaria que ens detallara un mica més ací, que seria exactament quin és el model de Radiotelevisió Valenciana i de l'audiovisual valencià que vostés proposen, més enllà d'aquestes tres figures que vosté ens ha detallat avui i més enllà del suport al sector audiovisual valencià que plenament compartim des de Compromís.

Per altra banda, la transparència, la pluralitat, la independència i la veracitat dels continguts ha de ser clau per als periodistes i per al futur d'aquesta nova ràdio i televisió valenciana, i en això, lògicament, compartim criteri. Però realment, com creu vosté que podríem atallar iniciatives que no anaven directament en eixa línia? Perquè amb les tres eines que vosté ha descrit -estatut de redacció, consell professional de redacció i defensor de l'audiència- doncs, lògicament, no s'acaben d'atallar eixes ingerències polítiques, d'existir-ne. Imagine que hi haurien altres mecanismes, dels quals m'agradaria que ens donara una miqueta més d'informació.

I també de com es nomena cadascun d'aquestos òrgans i quin seria el paper de la participació ciutadana que des d'estes Corts estem impulsant a tots els nivells en el nomenament d'estos ens que vosté proposa.

I, per descomptat, i tal com li he assenyalat el síndic de Podem, també ens agradaria que aprofundira vosté en la resta de la plantilla, el nomenament, elecció, etcètera.

I, per últim, una figura que a Compromís ens pareix summament important, que tenim molt d'interés en conéixer i molt d'interés en saber si podria tenir una aplicació al País Valencià, com és el consell audiovisual autonòmic, que vosté sap que funciona molt bé en Europa, però que ací, a l'estat espanyol, doncs solament s'aplica en dos casos. I ens agradaria conéixer la seua opinió al respecte i per què vosté no ho contempla, o almenys no ho ha contemplat en un inici com un mecanisme de control per a la radiotelevisió valenciana.

Moltes gràcies.

El senyor president:

Moltes gràcies.

És el torn ara del Grup Parlamentari Socialista, té la paraula l'il·lustre diputat Fernando Delgado.

El senyor González Delgado:

Pero también la política, además de un ejercicio profesional, es también un sentimiento, y supongo que será muy difícil que ese sentimiento no fragüe, no esté en el corazón de muchos de esos miembros de las redacciones.

El senyor president:

Moltes gràcies, senyor Delgado. Un plaer, com sempre, escoltar-lo.

Correspon ara l'última intervenció, per part dels grups parlamentaris, en aquest cas, al Grup Parlamentari Popular.

Té la paraula l'il·lustre diputat senyor Jorge Bellver.

El senyor Bellver Casaña:

Moltes gràcies, senyor president.

El senyor president:

Moltes gràcies, senyor Bellver.

És ara el torn del senyor Héctor González, per tal de respondre a totes aquelles qüestions o reflexions que s'han plantejat.

El senyor González Pérez de Villar:

Por supuesto, la plantilla debe saber comunicar en valenciano. Y como he dicho antes, con expertos que se (inintel·ligible) . de la Comunidad Valenciana y que conozcan perfectamente la Comunidad Valenciana.

Y si he insistido en periodistas es porque yo represento a una asociación de periodistas. Seguro que por aquí van a pasar personas que representen a otro tipo de entidades. Y, desde luego, también subrayo el papel fundamental de técnicos de comunicaciones audiovisuales, de traductores, de otros profesionales, que formarían parte de esta entidad y a los que les pediría la misma cualificación que a los periodistas, cada uno en su materia, y para que hicieran la misma labor. Lo único que, insisto, yo vengo en representación de una asociación de periodistas.

El senyor president:

Moltes gràcies, senyor González.

Tornar a reiterar-li l'agraïment per part de tota la comissió parlamentària per les seues aportacions, que ben segur que enriquiran el nostre treball.

En segon lloc, passaríem a la segona compareixença. Si els pareix bé, faríem un descans després de la segona, un breu descans de cinc minuts després de la segona compareixença. Passaríem ara, directament, a aquesta segona compareixença de Raúl Carbonell, president de la Federació d'Empreses Audiovisuals Valencianes. (Pausa)

Senyor Carbonell, veig que ha estat present en la primera compareixença, per tant ja ha pogut vore quina és la dinàmica. Té vosté la paraula.

Compareixença del senyor Raúl Carbonell Górriz, professor tècnic de Formació Professional en l'especialitat d'Imatge i So

El senyor Carbonell Górriz:

Bona vesprada i moltes gràcies per convidar-me a participar en esta comissió parlamentària.

El primer que volia dir és que no sóc el president d'empreses audiovisuals valencianes federades. Jo sóc funcionari públic, sóc professor tècnic de Formació Professional, en l'especialitat d'Imatge i So en l'IES Henri Matisse, de Paterna. I sí que he col·laborat durant molts anys amb la federació d'empreses de l'audiovisual, empreses audiovisuals valencianes federades, on vaig ser director de la revista Enfoque audiovisual, que editava esta federació. I han volgut confiar en mi els empresaris perquè faça esta defensa d'unes idees que hem treballat junts en un projecte que vam fer fa dos anys i que ara passaré a exposar.

L'objectiu de la meua compareixença és defensar el paper que la nova radiotelevisió valenciana ha de tenir com a motor de l'audiovisual valencià. És una cosa de la qual estem parlant, estan parlant els ponents i que crec que els grups polítics tenen clar, que la televisió ha de ser un motor de l'audiovisual valencià.

És un aspecte que quedava un poc difús en la llei inicial, en la de 1984, que sí que va recollir la llei de 2006, del sector audiovisual, que també recollia la Llei 3/2012, de l'estatut de Radiotelevisió Valenciana, i que també recull la Llei 12/2015 per a la recuperació del servei públic de radiodifusió.

Vull destacar que es parla molt dels extreballadors de la casa, però es parla molt poc de com ho estan passant les empreses i els professionals independents, que també van patir el tancament de la cadena, els expedients de regulació d'ocupació, concursos de creditors, empreses tancades, professionals aturats i alguns que han hagut d'emigrar i un 90% de paràlisi en un sector en els últims dos anys.

Vaig a basar la meua exposició en tres informes. Per una banda, «Informe cap a un nou espai audiovisual» elaborat per la Mesa de l'Audiovisual Valencià, Mesav; també l'informe «Bases per a la renovació de l'espai comunicatiu valencià i la restitució del servei públic de radiotelevisió», elaborat per la Comissió d'Experts en Comunicació de les Universitats Valencianes, CECUV; i l'informe «Proposta per a una nova radiotelevisió valenciana», que jo mateix vaig elaborar al 2013 per encàrrec de la federació empresarial Empreses Audiovisuals Valencianes Federades.

En aquest informe traçàrem quatre línies bàsiques en què pensem que ha de basar-se la nova televisió. Pensem que la televisió ha de ser pública, que la televisió ha de ser en valencià, que la televisió ha de ser sostenible econòmicament i que ha de ser una televisió de proximitat.

Per què una televisió pública? Cal destacar que els diputats ja han contemplat en la Llei 12/2015 que la televisió serà un servei públic propietat de La Generalitat. Per tant, no m'estendré massa en aquest objectiu que pense que ja està, no sé si dir-ho, consensuat.

Considere que la televisió és un servei públic fonamental a l'altura de l'educació, de la sanitat o dels serveis socials. La televisió ha de ser pública, perquè no pot estar en mans dels interessos del mercat i cal que La Generalitat garantisca per la via legal que la condició pública del servei de radiotelevisió siga inviolable.

I perquè sols si la televisió és pública es podrà garantir la independència informativa, la pluralitat, la defensa dels interessos socials i especialment la participació en la televisió dels col·lectius minoritaris o en risc d'exclusió social.

No tot val per l'audiència i sols el servei públic pot garantir una televisió cultural i educativa. És clar que s'han de buscar bones xifres de share però no tot val. I hem de fugir de programació basada en el telefem, la premsa rosa, el reality show de mal gust i apostar per continguts culturals, informatius, educatius i ficció de qualitat.

En eixe projecte que vam realitzar per a les empreses audiovisuals consideràvem que la independència de la televisió s'havia d'enfortir amb la creació de diversos organismes, crec que també s'està parlant i molt en esta comissió.

El Consell Valencià de la Comunicació, que ja recull la Llei 1/2006, del sector audiovisual i l'Estatut d'autonomia, si fa deu anys ja es va aprovar per llei la creació d'aquest organisme, després del que ha passat, amb el tancament de la tele, crec que és més important encara que algú vetle i protegisca els drets de l'audiència. També, la creació d'un consell d'administració, per suposat, format per professionals independents; un consell de redacció independent; un defensor de l'audiència i un director general amb mandat per a sis anys, que no coincideixen amb les legislatures.

I, per a garantir la independència, la pluralitat i la consecució d'objectius, també és molt important aplicar processos de gestió de qualitat, crear plans de treballs anuals per als diferents departaments, perquè tots els treballadors de la casa sàpiguen quins són els objectius que cal aconseguir i avaluar els objectius que els departaments van aconseguint.

Si marquem un full de ruta, un pla estratègic per a la cadena per a tots els departaments tots treballaran en la direcció que marque eixe full i es podrà avaluar si la cadena està aconseguint o no els objectius marcats.

La segona línia estratègica és una televisió en valencià. Per què una televisió en valencià? Crec que no hi ha dubte, tampoc, que la televisió ha de ser en valencià. Així es recull en la Llei 12/2015, que la televisió serà en valencià amb emissió multilingüe, castellà i anglés, sempre que siga tècnicament possible.

Cal recordar que ens obliga la normativa vigent, especialment la Llei 4/1983, de 23 de novembre, d'ús i ensenyament del valencià, que destaca que el Consell de La Generalitat vetlarà perquè el valencià tinga una adequada presència en les emissores de ràdio i televisió i altres mitjans de comunicació gestionats per la Generalitat valenciana.

A hores d'ara tenim trenta-dos canals nacionals, dos autonòmics i huit locals que emeten en obert i més d'un centenar de canals de pagament a través de les plataformes de satèl·lit o fibra òptica. Cap de tots eixos canals emeten en valencià, cap. És necessari que La Generalitat garantisca que almenys un canal, dels que tenim a l'abast del comandament, emeta la seua programació íntegrament en la nostra llengua.

La nova televisió ha de nàixer amb pretensió d'emetre la seua programació el cent per cent en valencià. Perquè l'oferta de televisió en castellà, tant en informació com en entreteniment, ja està coberta per altres mitjans locals, autonòmics, nacionals i internacionals.

A més, la nova televisió ha de ser un referent lingüístic que ajude els ciutadans a aprendre la llengua i que a més convide a conéixer-la i a parlar-la. Els vaig a posar un exemple. Jo sóc docent. Els docents de la Comunitat Valenciana des de fa uns anys estem estudiant anglés com a bojos, per allò del plurilingüisme. I què fem a diari? Sentir pel·lícules i sèries en versió original, en anglés, perquè és l'única manera de fer bé el lisening.

Què fa la gent que vol estudiar valencià? Doncs no ho sé, jo ja fa anys que me vaig traure el mitjà i el superior i el que feia era sentir Ràdio 9. Però ara no sé on poden sentir valencià, on poden sentir parlar en valencià si no tenen ni ràdio, ni televisió, ni cinema en llengua valenciana. És a dir, la televisió en aquest sentit és un mitjà molt important per a la formació dels ciutadans i cal tindre-la en valencià.

Si volem que les pròximes generacions coneguen el valencià i el parlen hem de tenir un mitjà de comunicació potent en la nostra llengua, especialment pel que fa la programació infantil i juvenil. La meua generació ha crescut veient La bola del drac en valencià i no hem tingut cap problema per a entendre els dibuixos animats.

I volem una televisió en valencià per un motiu molt important, que és que sols si la televisió és en valencià aconseguirem dinamitzar el sector del doblatge i de la subtitulació de la Comunitat Valenciana.

Estem parlant d'un sector que en 2007 donava treball a catorze estudis de doblatge i prop de tres-cents professionals, entre actors, directors, traductors, ajustadors, tècnics de so. A hores d'ara, és un sector pràcticament mort i els professionals han hagut de migrar a altres territoris o a altres sectors professionals. Per tant, és fonamental que la cadena emeta en valencià tota la programació, incloent-hi la producció aliena, nacional i internacional, que hauria de ser doblada als estudis de la Comunitat Valenciana, generant, així, llocs de treball en el sector.

He parlat de la proposta, que inclou la Llei 12/2015, d'incloure el castellà i l'anglés en la programació de la cadena, sempre que siga tècnicament possible. Això està molt bé. Però jo, particularment, pense que ha de ser un objectiu secundari perquè per a aprendre i per a sentir la televisió en anglés o en castellà n'hi ha moltíssimes possibilitats a l'abast, desgraciadament cap ni una per a fer-ho en valencià.

Sols se m'ocorre una justificació per a fer eixa despesa, que seria la de donar treball a les empreses i professionals del doblatge, que podrien doblar al castellà i a l'anglés tota la producció pròpia que realitze la cadena en valencià. Però, repetisc, això ha de ser un objectiu secundari i mai no podem deixar que el castellà o l'anglés lleve presència al valencià en esta nova televisió.

La tercera línia de treball que marcava este projecte era fer una televisió sostenible econòmicament. A l'informe que vaig realitzar en 2013 per a Empreses Audiovisuals Valencianes Federades, vaig prendre com a referència les dades d'un informe realitzat per Deloitte per a Uteca sobre televisions regionals europees. Aportava unes dades molt interessants sobre la despesa que els governs regionals europeus fan en les seues televisions.

Aquest informe deixa constància que la televisió en Espanya és de les més barates d'Europa. Per posar exemples, el govern alemany aporta uns noranta euros per habitant a l'any; el govern britànic, uns setanta euros per habitant a l'any; mentre que els governs italians i francesos aporten al voltant dels trenta euros per habitant a l'any en les seues televisions regionals. La mitjana europea és d'uns cinquanta-cinc euros per habitant a l'any. En Espanya, la mitjana d'inversió de les televisions públiques autonòmiques és d'uns vint-i-huit euros per habitant a l'any, prou lluny dels cinquanta-cinc de la mitjana europea.

Cal destacar una dada també: si la mitjana en Espanya de les televisions públiques és d'uns vint-i-huit euros, en les comunitats autònomes amb llengua pròpia -Catalunya, Galícia i el País Basc- la mitjana d'inversió és de quaranta-quatre euros per habitant.

Vull destacar també que aquesta setmana el govern basc ha signat un contracte programa de 540 milions d'euros per als pròxims quatre anys amb la televisió autonòmica basca. Això és una inversió de 135 milions per any i en una comunitat, com és el País Basc, amb poc més de dos milions d'habitants. La mitjana ix a una inversió de sixanta euros per habitant a l'any; és a dir, cada basc va a pagar sixanta euros a l'any per tindre una televisió autonòmica.

Nosaltres, des d'Empreses Audiovisuals Valencianes Federades, considerem que la televisió valenciana podria funcionar amb un pressupost anual d'uns cent cinquanta milions d'euros, dels quals La Generalitat aportaria uns cent trenta-cinc milions, mitjançant un contracte programa per a quatre anys, similar al signat al País Basc. La resta del pressupost, des dels cent trenta-cinc que aportaria La Generalitat fins als cent cinquanta, vindria dels ingressos de publicitat i de la venda de drets d'emissió.

D'aquesta manera, amb una aportació de cent trenta-cinc milions d'euros per part de La Generalitat, si dividim entre els cinc milions de valencians, eixiríem a vint-i-set euros per habitant. És a dir, seria una televisió més barata que la mitjana de les televisions autonòmiques espanyoles i molt més que les televisions autonòmiques europees.

Pensem que és molt important la signatura d'eixe contracte programa entre La Generalitat i la cadena per a determinar eixe pressupost per a quatre anys, perquè sols així donarem continuïtat de treball i es podran planificar a llarg termini els objectius que marque el consell d'administració o el director general de l'ens.

I també considerem molt important el bloqueig del deute. És a dir, impedir per llei que la cadena puga endeutar-se i incomplir sistemàticament el pressupost anual perquè, d'alguna manera, hem d'impedir que el deute torne a arribar als mil dos-cents milions d'euros que té la televisió valenciana.

És fonamental la realització d'auditories anuals, comptables, i l'establiment de mecanismes de supervisió. I cal fer cas dels informes del síndic de Comptes; si simplement férem cas dels seus informes i de les seues recomanacions, potser no arribaríem a situacions tan catastròfiques com va ser el tancament de la cadena.

Tenim una proposta per a repartir eixos cent cinquanta milions. ¿Com repartiríem eixe pressupost? La Mesa de l'Audiovisual Valencià, Mesav, després d'analitzar la situació i debatre aquest assumpte entre totes les organitzacions que la formen, ha consensuat una proposta que passa per repartir el pressupost total de la corporació en tres blocs d'un 33% cada u.

El primer bloc, un 33%, és a dir, cinquanta milions d'euros, se destinaria a les despeses de personal. El segon bloc, un altre 33%, se destinaria a la producció pròpia d'informatius, esports i esdeveniments, compra de producció aliena, doblatge, adquisició de nou equipament i serveis administratius, jurídics i lloguers. I el tercer bloc, un altre 33%, seria per a la producció pròpia externalitzada de programes d'entreteniment i ficció per part de productores audiovisuals valencianes.

Vaig a passar a parlar de cada un dels blocs del pressupost.

El primer bloc del pressupost es destinaria a les despeses de personal. No vull centrar-me molt en l'assumpte del personal i de la plantilla perquè és delicat i perquè, ara per ara, és un assumpte més jurídic que professional, però sí que vull destacar que les dades europees apunten a una contractació mitjana en les televisions europees d'entre tres i quatre treballadors per cada milió de pressupost. És a dir, si estem parlant de cent cinquanta milions de pressupost, hauríem de tindre, aproximadament, uns sis-cents treballadors en la cadena, si volem estar dins dels paràmetres d'Europa.

La proposta que fem, des de la federació d'empreses audiovisuals, és que eixos sis-cents treballadors es dediquen al manteniment tècnic de la infraestructura d'emissió, a tota la producció d'informatius i a la gestió econòmica, administrativa i de recursos humans.

¿Qui han de ser eixos sis-cents treballadors? La meua opinió és que no es pot donar l'esquena als professionals que treballaven a la cadena, perquè hi havia molts i molt bons. I, com ja va dir la setmana passada el catedràtic Javier Marzal, hem d'aprofitar la saviesa i el saber fer dels millors d'eixos treballadors que van ser acomiadats. Així és que la recomanació és que es faça un bon procés de selecció i valorem quins dels treballadors són els més adequats per a formar part de la nova televisió.

Jo, particularment, consideraria una errada que sols es recuperaren els treballadors que tenien una plaça fixa treta per oposició i que no es valoraren tots aquells que, sense tindre oposició aprovada, treballaren durant molt anys per la televisió. Cal recordar que les convocatòries d'oposició no van estar alienes a polèmica i que, en les últimes convocatòries aprovà qui aprovà. Per tant, no pot ser l'oposició la línia que marque qui torna i qui no torna.

Així és que recomane que eixa selecció no es faça per blocs, sinó per persones, valorant criteris com ara l'antiguitat i trajectòria professional, la formació especialitzada, la formació en idiomes, les investigacions, els cursos d'especialització professional, etcètera.

Molt important és no deixar fora d'eixe procés de selecció les noves generacions de periodistes i tècnics que en els últims anys han eixit de les universitats i dels centres de formació professional. Cal tindre en compte que la joventut té molt bones idees, molt fresques i que, a més, estan acostumats a noves formes de consumir televisió. I, si volem una televisió moderna i adaptada als nous usos socials, cal donar pas a les noves generacions de professionals que estan ben preparats i tenen ganes i il·lusió a manta.

I ja que parle dels joves, vull aprofitar per a recomanar que la nova televisió estiga molt oberta i en contacte permanent amb els centres educatius de l'audiovisual, tant les universitat com els instituts de Formació Professional. Oberta per a la realització de pràctiques, per a la formació professional dual, però també per a l'intercanvi d'idees, de projectes i d'experiències, perquè els centres educatius necessitem conéixer com es treballa en la televisió i la televisió necessita que els nostres alumnes li aporten oxigen i renovació permanent.

El segon bloc del pressupost, un altre 33%, cinquanta milions d'euros, aniria destinat a cobrir la despesa relacionada amb producció pròpia d'informatius, esports i esdeveniments, adquisició de nou equipament, serveis administratius, jurídics, lloguers, compra de producció aliena i doblatge.

Pel que fa als informatius, pensem que els informatius es produirien des de la cadena, amb el personal de plantilla comentat abans. Cal evitar grans despeses en la presència de corresponsals arreu del món i limitar la cobertura directa al territori autonòmic. La cobertura nacional es pot adquirir pels convenis de FORTA; i la cobertura internacional, per les agències de notícies.

Pel que fa als esports, cal fer atenció als equips de futbol valencians i, especialment, als esports i esportistes autòctons d'altres modalitats esportives. No té trellat invertir grans quantitats de diners en l'adquisició de drets d'emissió de grans esdeveniments esportius nacionals i internacionals que no ens són pròxims.

Cal tenir pressupost per a donar presència en directe, també, a les festes locals, activitats culturals, esdeveniments polítics i retransmissions.

En aquest apartat del pressupost, també entra l'adquisició de drets d'emissió de producció aliena. Vull matisar a què em referisc quan dic compra de producció aliena, que no seria l'adquisició de pel·lícules i de sèries internacionals, com s'ha fet fins ara, sinó l'adquisició de drets d'emissió de pel·lícules produïdes per empreses i professionals valencians. Aquesta fórmula és la que s'està seguint en altres autonomies i està permetent que els productors locals isquen del seu territori amb un compromís de finançament del 60% de la producció cinematogràfica, un aspecte que obri la porta a la coproducció amb altres cadenes de televisió o productores d'altres territoris nacionals o internacionals.

En aquest segon bloc del pressupost entraria també la despesa en doblatge. La previsió que es fa és una inversió d'uns set milions d'euros anuals per a regenerar un planter de veus d'uns cent cinquanta actors, aproximadament. Cal destacar que en TV3 el pressupost de doblatge és de quinze milions d'euros, el doble del que se proposa ací.

Un aspecte molt important, dins d'aquesta dinamització del doblatge, és la necessària actualització de l'homologació dels estudis de doblatge per a garantir que els productes es realitzen amb els criteris de qualitat tècnica i artística que marque la cadena autonòmica. Es tracta de determinar uns estàndards de qualitat que tindran totes les empreses amb què treballe la cadena autonòmica.

També entra en aquest apartat del pressupost el recolzament a la producció valenciana d'animació. Prop de dotze estudis d'animació treballen a la Comunitat Valenciana i han demostrat, en els últims anys, que són capaços de fer treballs d'alta qualitat. Per posar un exemple, l'últim èxit, El edén de Kiko, dirigit pel recentment desaparegut Paco Gisbert, va estar nominat al Goya a millor curtmetratge d'animació i ha sigut premiat en prop de vint festivals arreu del món.

Invertir en producció d'animació és invertir en un producte exportable, perquè l'animació és internacional i fàcilment doblable. Per tant, la seua distribució i comercialització és més senzilla. A més, és un producte que no caduca, ja que els xiquets no es cansen de veure els dibuixos i es poden reprogramar cada cert temps.

Cal destacar que l'animació té uns temps de producció i de desenvolupament de projectes més llarg i més costosos que la ficció. I, per això, és important el recolzament de la cadena autonòmica i l'impuls de projectes de coproducció amb altres cadenes que permeten tirar endavant coproduccions d'animació de major pressupost.

Apostar per l'animació és apostar pel públic infantil, tan necessari en una televisió que té intencions de renovació.

També entra en este bloc del pressupost l'adquisició de nou equipament. Parlant de tecnologia, és més rendible econòmicament llogar que adquirir, perquè la tecnologia perd valor en el moment en què es compra i queda obsoleta als pocs mesos. Per tant, no és una inversió.

Tenint en compte que ja fa dos anys que es va tancar la televisió i que l'equipament tècnic no estava massa actualitzat, no considerem convenient invertir diners en la renovació de l'equipament tècnic. Seria més convenient externalitzar tots els serveis audiovisuals tècnics que siguen possibles, per a no haver de renovar tot l'equipament que estiga obsolet.

Per què volem que s'externalitze? Perquè estes empreses tècniques de serveis audiovisuals són les que tenen l'equipament i la tecnologia més actualitzada. Disposen de tot el necessari: platós, càmeres, grues, il·luminació, tècnics especialitzats, i evitarien a la cadena invertir en un equipament tecnològic que de seguida es queda obsolet i cal renovar-lo. Evitarien a la cadena tindre contractats tècnics que no sempre tenen continuïtat de treball. Per això és molt important que la cadena faça un procés d'homologació d'empreses de serveis audiovisuals per a auditar la qualitat tècnica que oferten. I també és molt important que la cadena marque unes tarifes de contractació d'eixos serveis audiovisuals i tècnics.

El tercer bloc del pressupost, també amb un mínim de cinquanta milions d'euros es destinaria a la producció pròpia externalitzada de programes d'entreteniment i ficció per part de productores audiovisuals valencianes, i ressalte això de les productores audiovisuals valencianes. És molt important que la cadena externalitze tota la producció de ficció i entreteniment, i ho faça confiant el treball a les empreses audiovisuals de la comunitat. Perquè sols així la televisió es convertirà en un motor per al sector i sols així generarà llocs de treball, més enllà dels estudis de Burjassot.

Els motius per a confiar l'externalització en les productores valencianes són diversos: dinamització empresarial, generació de llocs de treball, canalitzar el talent, impuls de la creativitat, creació d'un star-system, i a més perquè n'hi ha una obligació legal. No podem oblidar l'obligació legal que tenen les televisions públiques per la Llei 7/2010, general de la comunicació audiovisual, de destinar el 6% dels ingressos anuals de la cadena al finançament anticipat de la producció europea de pel·lícules cinematogràfiques, pel·lícules i sèries per a televisió, documentals i pel·lícules i sèries d'animació.

A més, la llei diu que el 50% de la inversió s'ha de realitzar en obres de productors independents i que el 60% de la inversió ha de destinar-se a obres produïdes en qualsevol de les llengües oficials d'Espanya. És a dir, estem parlant d'una inversió obligatòria per llei d'entre 4,5 i 9 milions d'euros en finançament de produccions independents valencianes.

Cal que la cadena tinga confiança en els professionals valencians. Tenim talent de sobra i bons professionals, i som capaços de dur endavant qualsevol producció que es plantege. S'ha demostrat anys enrere, quan s'ha confiat a les empreses valencianes la producció de sèries de ficció que donaren títols com Autoindefinits, Socarrats o L'alqueria blanca. O divulgatius, culturals i educatius, com Trau la llengua o Gormandia, donaven bons registres d'audiència parlant de coses pròximes, i reflectint en pantalla la nostra cultura, tradicions i en la nostra llengua.

I el més positiu és que es va crear un star-system valencià que ha permés que en estos dos anys molts actors i actrius valencians hagen emplenat els teatres. Del talent dels professionals valencians ha quedat constància també en l'última gala dels Goya. Amb la que està caiguent en l'audiovisual valencià, teníem huit professionals valencians nominats als premis de l'acadèmia. Talent i creativitat sobren en esta terra. El que falten són oportunitats.

Bé, em diu el president que he d'anar acabant. No vull deixar de passar per un aspecte que també considere que és important. A vore si el trobe. Sí, volia parlar també de l'errada que considerem que és l'externalització per blocs. A l'any 2002 es va posar en marxa una externalització per bloc en l'última etapa de la televisió. És una opció que sols beneficia el grup mediàtic guanyador, rebaixa el preu de la producció, rebaixa la qualitat de la programació i frena la dinamització del sector audiovisual local. D'aquesta manera no s'aconseguix dinamitzar el sector audiovisual, ja que sols una productora és la beneficiària de tota la programació.

Pensem que l'externalització de la producció pròpia ha de fer-se programa a programa i temporada a temporada, per a evitar que les empreses d'altres territoris desplacen infraestructura empresarial al nostre territori. Si l'externalització per blocs, adjudicada poc abans de tancar la cadena s'haguera posat en marxa, el sector audiovisual valencià sí que estaria a hores d'ara mort i sense possibilitat de reviscolar. Perquè tota l'adjudicació, el cent per cent de l'externalització li la donaren a un conglomerat d'empreses liderades per la madrilenya Vértice 360. Si això s'haguera dut a terme, haguera sigut la mort absoluta sense possibilitat de resurrecció del sector.

Mai en comunitats autònomes, com Catalunya o el País Basc, cedirien la producció de tota la programació de la cadena a una empresa ubicada fora del territori. Hauríem de prendre nota. Està clar que va ser un procés legal i transparent, però també la major barbaritat comesa en els vint-i-quatre anys d'història de la cadena.

L'última línia que vàrem marcar va ser crear una televisió de proximitat. Hi ha necessitat de crear un canal temàtic de la proximitat, és a dir, que tot el que vegem en la televisió valenciana ens ha de resultar pròxim. No té sentit emetre continguts nacionals i internacionals que ja estan emetent altres cadenes. Com a espectadors, eixa oferta ja la tenim al nostre abast. Cal que la televisió siga pròxima, tant en els informatius com en l'entreteniment i la ficció. Hi ha un aspecte que juga al nostre favor, i és que les tendències de consum televisiu han canviat en les televisions autonòmiques.

S'han deixat de banda les retransmissions de futbol i els grans esdeveniments esportius, així com les grans produccions cinematogràfiques. I ara l'aposta és pels informatius de proximitat, la ficció pròpia i la producció d'entreteniment, de caràcter cultural i educatiu.

Ja, per acabar, sí que tinc una recomanació urgent: cal posar ja en marxa la producció de continguts per a la nova televisió, perquè cal tenir continguts preparats de cara a l'obertura del canal. S'està sentint que la idea és obrir el canal per a la pròxima tardor. Pensen que per a estrenar una sèrie de ficció a l'octubre hauríem d'estar ja començant la producció d'eixa sèrie. Una sèrie de ficció necessita huit mesos de producció abans de l'estrena. La producció d'animació té encara els terminis més llargs. Els documentals no es produïxen d'un dia per a l'altre.

Cal crear una bona safata de productes de la qual tirar mà el dia en què la televisió òbriga les seues portes. Els productes que contractem demà els podrem veure a l'octubre. Si esperem a contractar-los al juliol, no tindrem productes fins febrer de 2017. La Llei 12/2015, en la seua disposició transitòria tercera, ho permet. No cal que els done detalls d'eixa llei, perquè coneixen perfectament aquesta norma.

S'ha consignat pressupost. Si no m'enganye, són quinze milions d'euros per al 2016. Per tant, econòmicament també és viable posar-se a produir continguts. És urgent traure el sector audiovisual de l'angoixa, perquè ja no pot aguantar més. El sector no ha produït continguts per a la cadena ni en 2013, ni en 2014, ni en 2015. I els anys 2011 i 2012 ja van ser catastròfics en nivells d'externalització de la producció. Per tant, el sector porta cinc anys sense recolzament de l'administració pública.

I vaig a deixar-ho ací, perquè crec que no tinc més temps. Deixe la paraula als il·lustres diputats per a atendre les consultes, i intentaré resoldre-les.

Gràcies.

El senyor president:

Molt bé. Efectivament ara és el torn dels grups parlamentaris, i després tindrà ocasió tant de contestar a eixes preguntes i/o reflexions, com d'afegir, si vol, alguna cosa.

Moltes gràcies, senyor Carbonell.

Comencem amb el torn del Grup Parlamentari Podemos-Podem. Té la paraula l'il·lustre diputat i síndic Antonio Montiel.

El senyor Montiel Márquez:

Hola, bona vesprada, senyor Carbonell. Moltes gràcies per la seua exhaustiva exposició.

La veritat és que a mi em preocupa. Crec que és cert que el sector audiovisual ve patint des de fa anys, no des del tancament, sinó fins i tot d'abans, com vosté ha dit ara, a l'acabar, una estrangulació, ve patint una situació catastròfica. I sabem ben bé que n'hi ha un 90%, o més, també d'impacte econòmic negatiu, de situació d'atur en el sector audiovisual. Hem parlat moltes vegades d'això en el fòrum parlamentari i fora també.

El que sí que em preocupa és com garantir els criteris per a l'encàrrec a empreses valencianes. Com garantir efectivament que els productes siguen de producció en el nostre sector audiovisual. M'imagine que vosté ha estudiat els casos d'altres comunitats autònomes, en un sector audiovisual potent i en llengua pròpia, i d'això, per tant, mos podrà il·lustrar.

Em preocupa també una qüestió i és com se produirien les relacions laborals entre les productores i els treballadors. Perquè, clar, ja hem dit en alguna ocasió que, efectivament, no a soles la radiotelevisió valenciana pública cobrirà les necessitats de treball dels professionals que n'hi ha en la comunitat, sinó també el sector privat. I m'agradaria saber això de les clàusules de garantia perquè les relacions laborals salarials dels treballadors en estes empreses, en estes productores estiguen garantides.

També com podem establir uns mínims perquè es puga promocionar el teixit empresarial audiovisual més enllà de radiotelevisió. És a dir, jo crec en un sector audiovisual que s'ajuda a si mateix. Sé que la radiotelevisió valenciana ha de ser un motor, però crec que deuríem pensar també en un sector audiovisual competitiu que arrisca, que ix a l'exterior, que lluita i que competix. Em preocupa que siga massa subsidiari del favor públic.

Després, em preocupa també en el disseny que vosté ha fet, no sé si ha contemplat els nous formats electrònics, les xarxes socials i altres elements que deurien formar part d'una plataforma multimèdia, que és com pensem en una televisió del segle XXI.

També m'imagine que va en el paquet, en el segon paquet, en el segon bloc, el recolzament a la indústria cultural valenciana: música, teatre i altre tipus d'activitat lligades a la cultura valenciana, i no a soles al món de l'audiovisual, sinó a altres elements que m'imagine que estaran ahí. Tal vegada no ha tingut vosté temps de dir.

I també la idea d'alinear els continguts de la producció aliena en les línies i valors bàsics del servei públic també em preocupa, i caldria vore quins mecanismes té vosté previstos també. Pense vosté que quan parlem de desgovernamentalització, de despolitització de la radiotelevisió, també, com dia molt bé abans Fernando Delgado, això també és un sentiment, i també els productors d'alguna manera incorporen valors i punts de vista als seus productes. I per tant, no n'hi ha risc de politització a soles en la producció pròpia o en els informatius, sinó també transmissions de valors en els productes aliens.

I per últim, em preocupava una cosa que ha dit vosté, i és la crida urgent que ha fet vosté. No pensa vosté que avançar massa sense tindre clar el disseny en la producció de continguts pot ser que incidixca ja o condicione la graella de la televisió futura?

Gràcies.

El senyor president:

Moltes gràcies, senyor Montiel.

És ara el torn del Grup Parlamentari Ciudadanos. Té la paraula l'il·lustre diputat Antonio Subiela.

El senyor Subiela Chico:

Bona vesprada, senyor Carbonell.

Moltes gràcies per la seua exposició. Llàstima que no tinguem temps d'escoltar tot el que portava preparat, perquè pel grossor del paper, crec que portava per a trenta minuts més. (Rient)

En primer lloc, vosté ha parlat d'un consell d'administració professional. Exactament, a què es referix com a professional? Com s'elegiria eixe consell d'administració i quina funció deuria tindre?

També ha parlat d'un consell de redacció independent. Independent és referix que no siga manipulat pels polítics o independent és que siga de fora de radiotelevisió valenciana?

M'agradaria que ens explicara un poquet més, perquè m'he quedat aixina un poquet amb ganes de saber més coses, sobre la compra de producció aliena, però que siga producció valenciana per a l'exterior. Exactament perquè em pareix molt interessant, perquè veig que és un altre punt de destinació dels diners nostres ací al sector audiovisual. Ja li dic que el nostre grup parlamentari, si té dos objectius clars per obrir la nova radiotelevisió valenciana, un és recuperar el dret d'informació de proximitat, i un altre és crear ocupació en el sector audiovisual, recuperar el sector audiovisual. No tenim més objectius per a reobrir televisió valenciana. Aleshores, crec que és un tema molt interessant el que vosté ha apuntat ahí.

Després, vosté -i pel que li he dit abans-, parla d'una televisió cent per cent en valencià. Cent per cent en valencià, ¿significa fins als anuncis publicitaris en valencià?

Nosaltres, ja li he dit que tenim dos objectius per a reobrir radiotelevisió valenciana: un és la reactivació del sector audiovisual i un altre és el de recuperar el dret de la informació de proximitat.

Fent una televisió cent per cent en valencià no estem donant-li el dret d'informació de proximitat a les zones castellanoparlants de la Comunitat Valenciana. D'alguna manera, ¿han pensat com es pot solucionar açò o no creuen que siga un aspecte a solucionar?

I, per últim -no m'estendré més-, coincidisc amb el senyor Montiel i crec que és essencial que es quede clar com podem posar en la llei que la inversió de producció externalitzada es quede en el sector audiovisual valencià.

Vosté ha parlat que mai a Catalunya o al País Basc es contractaria una empresa de fora del seu territori. ¿Com ho fan sense que siga il·legal? , ¿no? , perquè moltes vegades en estos territoris sí que és veritat que a vegades no es complix la llei (rient) com es complix ací, a València, no sé si és que som nosaltres més que uns altres, ¿no? , però m'agradaria saber com perquè supose que d'alguna manera no podran estar saltant-se la llei una altra vegada perquè vosté ha parlat de quan ens obliga la llei, ha dit «territori europeu».

Aleshores, ¿com podem fer -que jo crec que és essencial, repetisc- que els nostres diners es queden en el sector audiovisual valencià?

Gràcies.

El senyor president:

Moltes gràcies, senyor Subiela, algun dia m'explicarà vosté com s'ho fa perquè li sobre sempre temps. És un autèntic goig. (Rialles)

És ara el torn per al tercer grup parlamentari, en aquest cas el Grup Parlamentari Compromís.

Té la paraula l'il·lustre diputat, el senyor Josep Nadal.

El senyor Nadal Sendra:

Moltes gràcies, senyor Carbonell, per haver vingut i, sobretot, per la seua exposició que realment m'ha semblat molt interessant perquè ha sigut una exposició completa.

Però sobretot m'ha semblat interessant perquè s'ha mullat vosté fins i tot donant percentatges i parlant de diners, ¿no? , la qual cosa per a la gent que estem en esta comissió doncs dóna la sensació que estem avançant més, ¿no? , que ja estem en un temps que comença a ser el moment de començar a parlar de coses serioses, la qual cosa fa que moltes de les preguntes que jo tenia pensat fer-li, sobretot referides al món de les productores, moltes estiguen respostes. Però, anem per parts.

Al principi, preguntar-li quin percentatge de la producció, dels continguts de tota la programació hauria d'estar feta per productores pròpies externes, o siga, el que vosté dia «productores valencianes». Vosté ha dit que totes, ¿no? , que totes haurien de ser valencianes, els dos companys han dit el mateix.

Moltes vegades és complicat fer polítiques proteccionistes de la cultura o de l'economia pròpia -diguem-, del paisatge neoliberal que tenim arreu d'Europa i és realment complicat. M'agradaria que mos donara idees, a banda del tema lingüístic pròpiament dit, que sempre és una idea per a aconseguir enfortir les arrels.

Més endavant, i també volia preguntar-li, tenint en compte el que ha dit vosté al final com una cridada ja d'emergència, començar ja a invertir en productes de cara a la pròxima obertura de radiotelevisió valenciana, jo volia fer-li ací unes quantes preguntes, ¿no?

La primera és, ¿en base a quins criteris s'haurien d'atorgar estos contractes? Vosté ha dit que de manera individualitzada i no per blocs, la qual cosa em sembla molt bé, però també saber ¿qui hauria de ser en este moment, qui ho hauria de decidir i més quan la societat encara no està formada? , ¿no? Estem invertint en una cosa que serà per a la propera radiotelevisió valenciana, una societat que no està formada, ¿qui hauria de prendre esta decisió de gastar-se eixos quinze milions d'euros?

També, d'alguna manera si d'estos quinze milions d'euros que estem parlant, si estaríem parlant només de continguts de ficció o n'hi hauria també continguts d'actualitat i com es podria fer això, si obriríem la televisió només amb continguts de ficció o n'hi hauria, perquè, clar, si comencem avui no podem tindre continguts d'actualitat d'ací nous mesos, ¿no? És una mica la reflexió que em faria jo.

Després, algunes consideracions sobre el que ha dit vosté. En el tema del doblatge o la subtitulació m'ha semblat entendre que vosté aposta per un doblatge integral tant de pel·lícules, com de sèries, com de dibuixos animats en general, ¿no?

I el tema d'aprendre de llengües el deixarien més vostés per al tema del multilingüisme, si tecnològicament és possible. ¿Què opina? Perquè n'hi ha una certa idea que s'ha parlat diverses vegades en Les Corts que per a aprendre llengües, sobretot anglés, s'hauria de posar molta producció en versió original, ¿no? I m'agradaria saber què pensa vosté d'això.

Després, n'hi ha una altra cosa que m'agradaria que m'aclarira i és que en el tema d'animació (algú tus), que ha estat parlant vosté d'animació, l'ha ficat en el segon bloc, en el 33% de producció pròpia i no l'ha ficat en el 33% de producció pròpia externa que haurien de fer les productores quan m'ha semblat que estava referint-se també a productores externes, ¿no? I m'agradaria que mos aclarira això.

I, per últim, ha dit vosté que la nova ràdio i televisió valenciana hauria de ser molt oberta i en contacte permanent amb la gent jove, ¿no? Ho ha dit vosté tant per a cobrir places de treballadors com també per a la formació que n'hi ha com el seu paper docent.

Jo el que voldria, també, és que m'aclarira que, a banda de la gent jove referida als treballadors com a tal de la cadena, ¿què hauria de fer la nova radiotelevisió valenciana per a obrir-se també no ja als treballadors joves, que això és una part, sinó també a les productores joves de nova fornada que no estaven fa cinc anys, que van eixint-ne noves i que, també, evidentment, aporten un dinamisme i una formació en les noves tecnologies que abans no es tenia? (Soroll de papers)

I, per últim, també, m'agradaria que em parlara sobre el paper de les productores en el futur, sobretot pel que fa a l'actualització tecnològica i a les plataformes transmèdia.

Moltes gràcies.

El senyor president:

Moltes gràcies, senyor Nadal.

És el torn, ara, del Grup Parlamentari Socialista.

Té la paraula la il·lustre diputada, la senyora Mercedes Caballero.

La senyora Caballero Hueso:

Gràcies, president.

Bé, senyor Carbonell, primer de tot, moltes gràcies per la seua exhaustiva explicació.

Hem parlat un poquet de tot, jo em vaig a centrar en alguns dubtes que tinc perquè ací estem per a fer, almenys, que la nostra siga la millor de totes les televisions, amb la qual cosa estem sentint models de tot arreu i la participació, en este cas, de productors audiovisuals, i hem tingut la setmana passada i esta -i en tindrem més- d'altres especialitzacions.

A mi m'ha quedat algun dubte del que vosté ha explicat, però em preocupa, fonamentalment, el tema quan ha palat vosté de les externalitzacions -que ha parlat-, que és ficció i entreteniment, ha parlat que es pot fer de dos maneres: per franges o lots de producció o per programes, ¿val?

I ací, amb este esquema, ¿com pensa vosté, com pensa la federació que és la millor manera de donar més joc a les empreses d'ací, del País Valencià? Perquè, clar, per una banda tens les grans empreses, que és veritat que tenen la facilitat de fer una millor inversió perquè tenen més mitjans, però això no t'assegura que eixe producte que et van a fer siga el de millor qualitat; i, per altra banda, les xicotetes empreses, moltes voltes, o la majoria de voltes, no poden optar a un concurs d'un gran paquet de producció perquè no tenen els mateixos mitjans ni tenen el recolzament d'un aval bancari, etcètera.

Voldria que em diguera, des del punt de vista de la federació, quina és la millor fórmula respecte a la qualitat del producte, almenys d'eixida, i com pensa que es donarien més oportunitats a les petites i mitjanes empreses valencianes.

Respecte al mercat laboral, ¿de quina manera pensa vosté que s'hauria de ficar en la nova televisió pública alguna clàusula per a contractació en empreses audiovisuals perquè estes empreses audiovisuals mantingueren les condicions laborals dels seus treballadors al mateix nivell que als treballadors propis de la televisió autonòmica?

Insistia en el fet de ¿qui pensa que pot fer producte de més qualitat respecte a l'especialització, si les xicotetes, mitjanes empreses o les grans empreses?

Volia preguntar-li pel tant per cent del pressupost que des del seu punt de vista s'hauria d'aplicar a cadascuna de les branques, però ja ha dit que dins d'un pressupost -que ha dit vosté- seria més o menys el 33%. Però em queda un dubte.

En el 33% -que ha parlat vosté- de producció pròpia, informatius, esports i esdeveniments ha parlat també de doblatge, o l'he entés jo malament. ¿Vol dir açò que les empreses de doblatge no entren en el 33% restant de producció pròpia externalitzada, entren les empreses de doblatge o doblatge dels treballadors de la televisió? Eixe és un dubte que jo no he entés, no m'ha quedat clar.

I per mi -crec- fins ahí.

Veus, a mi també em sobra temps.

El senyor president:

Moltes gràcies, senyora Caballero, és d'agrair.

És el torn, ara, del Grup Parlamentari Popular.

Per tant, té la paraula l'il·lustre diputat, el senyor Jorge Bellver.

El senyor Bellver Casaña:

Moltes gràcies.

Moltes gràcies, senyor Carbonell, la veritat és que, bé, ja havíem tingut ocasió en altres moments de parlar amb el sector i conéixer quina era la seua opinió respecte a estes qüestions, però la veritat és que ha fet vosté una exposició molt clara i, a més (rient), crec que representant molt bé els empresaris.

Ha dit molt clarament què és el que vol, com ho vol i ho ha estat quantificant, cosa que li agraïsc. Ha estructurat molt bé la seua intervenció, que la tele ha de ser pública, en valencià i sostenible econòmicament, ¿no? i, a més, marcant qüestions clares, com la prohibició de l'endeutament.

Però, jo volguera fer-li -a vore si també aconseguisc que em sobre algun segon-, volguera fer-li cinc preguntes respecte al que vosté ha dit perquè -com li dia- ha sigut molt clara tota la seua exposició.

Vosté ha exposat que la mesa va acordar una distribució d'eixe pressupost en base a eixa previsió -crec recordar- de sis euros per habitant, vint-i-set euros per habitant, però fa una distribució d'eixos cent cinquanta milions en blocs de 33%.

M'agradaria que m'ho explicara perquè, possiblement, ho hagen fet en antelació però no ho recorde en estos moments, però perquè conste també en el Diari de Sessions m'agradaria que ens explicara per què eixa distribució del 33%, en què es basa eixa distribució del 33%, si es basa exclusivament, que estaria molt bé, siguent vosté i representant vosté a qui representa, si es basa exclusivament, bé, quan una major part del pressupost de la tele doncs vaja a les empreses del sector audiovisual valencià millor per a les empreses del sector audiovisual, o si es basa en una altra consideració que nosaltres desconegam en estos moments.

Quin nombre. S'ha banyat vosté dient el nombre de treballadors que -entenc- hauria de tindre la radiotelevisió valenciana, bé, doncs, eixa dada ja la coneixíem. Però ha fet en la seua intervenció superdetallada o detallada, doncs ha parlat de tots els sectors dins del sector audiovisual, però no ha fet vosté una valorització.

Sí que m'agradaria -i crec que també seria important per a la societat valenciana- que en estos moments poguérem conéixer una valoració, una aproximació de quants llocs de treball es podrien crear en el sector audiovisual valencià amb independència dels treballadors del mateix ens de la radiotelevisió. M'agradaria conéixer eixe fet.

Conéixer, també, encara que vosté ha fet un apunt, però com es pot garantir la producció valencià, és a dir, que tot el que es vaja a produir, tant alié com externalitzat, siga valencià i desenrotllat pel nostre sector audiovisual.

I encara que crec d'açò ja ha comentat alguna qüestió el senyor Montiel però sí m'agradaria. , el senyor Montiel parlava de la transmissió de valors dins de la producció que s'estiga fent, en este cas per la producció aliena, ¿quin control té eixa producció aliena, amb eixa transmissió de valors, dins del mateix sector audiovisual.

I, per últim, i amb açò sí que acabe i me sobraran quatre segons, quan parlen vostés de ficar en marxa la producció, que és el que diu. , quan parlen vostés no, la llei diu. , parla de ficar en marxa la producció, doncs faria la mateixa pregunta que crec que ha fet el senyor Nadal: sí, però, ¿com creuen vostés que caldria fer açò i qui?

Moltes gràcies.

El senyor president:

Moltes gràcies, senyor Bellver.

Té ara el difícil repte de respondre a totes les qüestions en deu minuts el senyor Carbonell. De totes maneres, hi haurà flexibilitat i pot contestar vosté amb tota calma.

El senyor Carbonell Górriz:

Gràcies, president.

Una cosa que preocupa a diferents diputats és com garantir que la producció siga valenciana, perquè, clar, això no ho podem posar en llei perquè aniríem contra la llibertat. Primer, amb voluntat, que no n'hi ha hagut. És a dir, si tenim voluntat que siga la producció valenciana, serà valenciana. Si no ens ho creem, serà madrilenya o serà catalana o serà d'uns altres. d'uns altres llocs, però el primer és voluntat.

I, segon, hi ha una eina que jo crec que és important, que és l'homologació. La cadena pot fer una homologació de les empreses amb qui vol treballar i tindre uns criteris per a homologar-les. I eixa homologació pot ser: la trajectòria que les productores tinguen en formats de proximitat, la trajectòria que tinguen de producció en el territori valencià, el nombre de professionals valencians que vagen a contractar, la subcontractació que vagen a fer de proveïdors valencians de serveis, la subcontractació que vagen a fer de proveïdors homologats per la cadena, la possibilitat que tinga el producte de ser coproduït, les propostes transmèdia que puguen incloure en eixos projectes. És a dir, si posem uns condicionants del que volem i decidim quines empreses complixen eixos condicionants, podrem fer una selecció de amb quines empreses volem treballar, i eixes empreses seran les valencianes, espere. (Rialles) Però sí que no podem posar-ho en la llei que tota la producció serà per a les empreses valencianes, però podem crear els mecanismes perquè les empreses que treballen siguen valencianes, i el mecanisme crec que és l'homologació, tant per a les productores, com per a les empreses de doblatge, com per a les empreses de serveis audiovisuals tècnics.

Bé, el tema de la urgència. Si no és avançar massa, si no condicionaria la programació. Potser condicionaria la programació, però no estem parlant de decidir ja tota la programació de la cadena. Estem parlant de posar en marxa aquells continguts que tenen un llarg procés de producció. ¿Quins tenen llarg procés? La ficció, els documentals i la producció d'animació, bàsicament.

Si hem de fer un programa d'actualitat, lògicament ja ho farem quan òbriga la tele. Això no cal urgència. Ja ho contractarem en el moment. Si hem de fer un concurs, el podrem fer també en el moment, perquè té uns terminis més curts per a producció. Però si volem que quan òbriga la tele hi haja una sèrie, o dos, o tres de ficció de proximitat, o comencem ja, o obrirà la tele sense ficció. I això és el que hem de decidir ara. ¿Condiciona la programació? Doncs en una part sí, però no el cent per cent de la programació.

També pense que ací podem traçar les línies generals de la cadena, però no podem decidir la programació en Les Corts. Pense que la programació s'ha de decidir en altres fòrums o per altres professionals, no pels legisladors.

I també m'heu preguntat com se faria eixa selecció de projectes. Bé, jo pense que el pressupost, ara, està assignat a la Secretaria Autonòmica de Comunicació. Per tant, seria la Secretaria Autonòmica de Comunicació qui hauria de fer eixa selecció de projectes. Perquè va a ser La Generalitat qui en estos moments contracte els projectes, no la cadena. Serien propietat de La Generalitat, entenc. ¿Com se pot fer? La mateixa Secretaria Autonòmica de Comunicació pot fer una comissió d'experts professionals per a fer eixa selecció dels projectes. Se fa en altres conselleries. La conselleria de cultura ho fa per a seleccionar els projectes que va a subvencionar, llargmetratges, curtmetratges, etcètera. ¿Per què no se pot fer cas? Si ja s'està fent. Si això ja està inventat.

I, a més, se demana a les associacions professionals que proposen experts perquè facen eixa selecció, i és la mateixa conselleria o, en este cas, la secretaria autonòmica qui decidix qui forma part de la comissió de selecció. Jo pense que no és una cosa que hem d'inventar. És que ja està inventat en el sector, perquè ja se fa en la conselleria de cultura per a la selecció de projectes a subvencionar. És el mateix, però traslladat a la Secretaria Autonòmica de Comunicació, que és qui té en estos moments el pressupost consignat.

Més coses. ¿Com es garantixen els drets laborals dels treballadors que treballen en productores valencianes? Primer, respectant el conveni col·lectiu. Segon, perquè jo crec que, amb l'homologació i amb els contractes, la cadena pot marcar quines són les tarifes. És a dir, ¿quant va a costar el realitzador del programa? La cadena és la que pot marcar els preus de tot el que facen les productores també, amb l'homologació i amb els contractes. D'eixa manera, està supervisant que el que se fa fora, se fa en unes condicions dignes salarials per als treballadors. Perquè no pot ser que n'hi haja desequilibri, que és el que passava abans, que treballar dins de la casa estava molt bé i treballar fora no estava tan bé. Aleshores, tot el món volia entrar. Molta gent entrava, i altres no. Això no ha de passar, perquè n'hi haurà més mobilitat del personal entre dins i fora, perquè no serà tan beneficiós treballar dins com treballar fora, i la gent podrà a la millor triar on vol treballar.

El mateix, amb els valors. La cadena pot controlar la producció. Sempre hi ha un productor delegat de la cadena controlant què s'està fent en la productora que produïx els continguts. I és qui ha de vetlar perquè els continguts tinguen els valors que estem demanant i el projecte es complisca com s'ha generat.

Aprendre anglés. Jo no crec que La Generalitat siga qui haja de defendre que la tele siga en anglés perquè pugam aprendre anglés. És que jo quan vull sentir una peli en anglés, no posaré la valenciana. Buscaré una pel·lícula en versió original o una sèrie en versió original per a sentir anglés original. ¿Té sentit que per a aprendre anglés jo senta televisió valenciana? És que no ho entenc. Jo crec que La Generalitat ha de defendre que la televisió siga en valencià. És que defendre que la televisió siga en anglés jo crec que no toca. Crec que el paper de La Generalitat és defendre que la televisió valenciana siga en valencià per a defendre la nostra llengua, perquè en anglés ja tenim molta oferta. Si volem tindre pel·lícules o sèries en anglés, ja tenim oferta, i informatius en anglés també en tenim, i en castellà també en tenim. ¿Quants en tenim en valencià? Cap. Ahí és on ha d'estar La Generalitat, en la meua opinió. Si tècnicament és possible, ho doblem tot a l'anglés i al castellà i ho posem. Però si tècnicament és possible, i sempre sense llevar espai al valencià, perquè crec que és on ha d'estar La Generalitat, defenent la llengua minoritària.

El tema de l'animació, m'heu dit, està en el bloc del 33% de producció aliena, però podria estar en el producció pròpia. És cert, podria estar en el de producció pròpia l'animació. Problema: que els projectes d'animació com són molt cars sempre se fan amb coproducció. Aleshores, són projectes que no compra la cadena directament. La cadena no encarrega tota la sèrie o tota la pel·lícula d'animació, sinó que compra drets d'emissió, perquè n'hi ha altres cadenes que també estan recolzant. És a dir, no és una producció pròpia de la cadena, sinó una compra de drets d'emissió el que se fa normalment en l'animació.

L'assumpte transmèdia jo el veig molt important. Crec que els projectes haurien d'anar sempre amb una proposta transmèdia i tenir un bon portal transmèdia. Perquè els joves tenen altra manera de consumir la televisió i si no anem cap a eixe camí, no captarem eixa audiència, que és molt important que anem als continguts que ja estan. , ja no és la programació lineal, ja és un portal on tu pots vore la televisió quan vols. vaja, els portals a la carta que tots coneguem, amb molta més informació de tots els projectes i, bé, uns altres usos de vore la televisió que hauríem de tenir en compte en tots els projectes, perquè la televisió tradicional està canviant i hem de tindre-ho en compte en una televisió que volem que siga moderna.

¿Per què la distribució del pressupost que proposa la Mesav? Bé, en Mesav hem de tindre en compte que n'hi ha catorze associacions de tot tipus, professionals, empresarials, inclús d'extreballadors de la cadena. És a dir, allí tenim actors, tècnics, productors, empresaris de doblatge, extreballadors de Radiotelevisió Valenciana. N'hi ha molta diversitat. Si eixa diversitat ha arribat a un acord que el pressupost s'ha de repartir al 33%, hauríem de sentir eixe acord, perquè ahí estan els productors, però estan també els treballadors, i junts han decidit que és correcte que es repartisca el pressupost en eixos percentatges. És a dir, quan jo he exposat açò, les empreses de serveis saben que estan en el bloc tal i que tenen cinquanta milions per a compartir amb les de doblatge i amb les de producció aliena. I els treballadors saben que tenen un 33%, és a dir. (Algú diu: «La pregunta era si responia a una distribució d'altres televisions autonòmiques o altres televisions europees. »)

Sí, en l'informe de Deloitte, que he comentat, també es parla de quina és la distribució dels pressupostos a nivell europeu en les televisions regionals. I la televisió sol ser un 70% del pressupost total per a continguts i un 30% per a infraestructura. Eixe 30% per a infraestructura és el que estem parlant nosaltres del personal i l'altre 70% serien diners que es destinarien a les coses que hem de vore per als continguts.

I no sé si me queda alguna pregunta. (Veus) Ah, sí, els treballadors. No tinc ací les dades exactes, però sí que tenim fet un estudi dels llocs de treball que es crearien. I jo, si no li importa, els el fem arribar perquè tinga eixa dada, que considere que és molt important, de quants treballadors es generarien amb aquesta inversió. I. , no sé, crec que ja està tot.

Moltes gràcies.

M'he permés el luxe de fer una còpia de la intervenció, que els donaré, i de fer un recull de catorze propostes d'article per a la llei. No sé si els facilitarà el treball o els complicarà, però si volen llegir-se eixa. , és un full sol, amb catorze. amb catorze idees, que crec que poden llegir i els ajudarà per a la redacció de la llei.

Gràcies.

El senyor president:

Molt bé, si ens ho fa arribar a la presidència i als serveis de la cambra. , i ho farem arribar a tots els grups parlamentaris.

Senyor Carbonell, moltíssimes gràcies per totes les seues aportacions. La veritat és que tot allò. tot allò que ens ha dit segurament ens serà de molta utilitat.

Faríem un descans de sis minuts. ¿D'acord? Fins ara.

(Se suspén la reunió durant uns minuts)

El senyor president:

Bé, doncs, reprendríem la sessió de la comissió.

En aquet cas, tenim la presència de Rosa Vidal, exdirectora general de la corporació de Radiotelevisió Valenciana.

En primer lloc, volíem donar-li les gràcies, en nom de tota la comissió, per la seua compareixença.

Disposarà vosté de vint minuts. I, després, serà el torn dels grups parlamentaris, per tal de poder fer-li preguntes, comentaris, etcètera.

Té la paraula.

Compareixença de la senyora Rosa Vidal Monferrer, exdirectora general de la corporació RTVV

La senyora Vidal Monferrer:

Pues, por un lado, les doy las gracias por considerar que podía ser de interés escuchar lo que yo pudiera señalar, pese al breve tiempo en el que estuve ejerciendo estas funciones o este trabajo.

Y, en tercer lugar, la implantación de una gestión basada en criterios de transparencia empresarial. Es decir, cuando hablamos de transparencia empresarial estamos hablando, pues, de una palabra que es muy manida actualmente, que es la transparencia pública. Pues, desde la perspectiva pública, se habla de transparencia; desde la empresa privada, se habla de cumplimiento normativo, se habla de (inintel·ligible) … Al final…, es decir, estamos hablando de una gestión absolutamente ordenada, una gestión adecuada y una responsabilidad por parte de quienes gestionan; eso es fundamental.

Independencia gubernamental. Por el contrario, dependencia de Les Corts, del parlamento.

El senyor president:

Moltes gràcies.

Comencem ara el torn, per tant, dels grups parlamentaris.

En primer lloc, correspon el torn del Grup Parlamentari Podemos-Podem. Té la paraula l'il·lustre diputat i síndic Antonio Montiel.

El senyor Montiel Márquez:

Moltes gràcies.

Cree usted que… tiene usted… -ya me imagino que si tiene usted alguna impresión o algún indicio lo hubiera puesto en conocimiento de la justicia-, pero ¿cree usted que sin la existencia del caso Gürtel, se hubiera llegado a una decisión como la del cierre de Radiotelevisión Valenciana?

El senyor president:

Moltes gràcies, senyor Moltiel.

És el torn ara del Grup Parlamentari Ciudadanos. Té la paraula l'il·lustre diputat senyor Antoni Subiela.

El senyor Subiela Chico:

El senyor president:

Moltes gràcies, senyor Subiela.

És el torn ara del Grup Parlamentari Compromís. Té la paraula la il·lustre diputada Mònica Álvaro.

La senyora Álvaro Cerezo:

Moltes gràcies.

L'1 d'octubre de 2012 fou l'última volta que vosté va seure en esta cambra. I aleshores, vosté no volia parlar del passat, ni tan sols d'un ERO, al qual després havia d'enfrontar-se quant fóra nomenada com a directora general. Avui, amb un intent de construir, des de Compromís li demanem que responga a diversos qüestions del passat, perquè ací ens trobem reunits per a evitar que certes coses es puguen repetir, per a evitar tornar a caure en els errors i per a construir. I per això, la seua presència avui de veres que ens resulta per al nostre grup de molta utilitat. I li ho volíem agrair.

Tot i que vosté en aquella compareixença va insistir que no es devia al Consell i no va voler fer menció explícita a la persona que li havia oferit el càrrec, malgrat que li ho preguntàrem amb insistència des del meu grup, en entrevistes posteriors sí que ha deixat entreveure que l'oferiment fou directament fet per una persona amb la qual vosté havia mantingut contactes a raó de la seua feina a Castelló. Persona que després, tal i com va aparéixer en els mitjans de comunicació, la va responsabilitzar del tancament de Radiotelevisió Valenciana i va comunicar als mitjans de comunicació abans que a vosté mateixa el tancament de la Radiotelevisió Valenciana.

En novembre de 2013, vosté demanava en un mitjà de comunicació que «ya era hora de que los políticos asumieran responsabilidades». I ara li agafe la paraula. ¿Quines creu vosté, si en queden, de responsabilitats, que s'haurien d'assumir?

En entrevistes posteriors, vosté va adjudicar-se també, i ací també ho ha fet, l'autoria d'haver redactat el contracte programa de Radiotelevisió Valenciana. I jo li pregunte: ¿en què va fallar o què es podria fer per millorar aquest contracte programa i fer-lo realment una eina útil? Com redactaria ara un nou contracte programa amb els punts dels quals ha parlat avui, que ha fet vosté tanta insistència i que nosaltres perfectament compartim, com és ara la independència.

I tornant a la seua compareixença del 2012, aleshores es va comprometre a moltes coses, entre elles, promoure la difusió i el coneixement de les produccions valencianes, impulsar el desenrotllament del sector audiovisual valencià, la dinamització econòmica i social, la creació d'ocupació, a fomentar una producció d'audiovisual valencià. I al final de la seua gestió, hi havien 1. 700 hores d'externalització i una divisió per lots i franges horàries.

¿Creu vosté fermament que eixe era el millor model per a afavorir l'audiovisual valencià en aquell moment? ¿Es va plantejar, tal i com li demanàvem des de Compromís, un conveni amb el sector audiovisual valencià, i com ja tenien altres radiotelevisions autonòmiques?

M'agradaria també saber si vosté estiguera d'acord, quin seria el seu model a aplicar en un consell de l'audiovisual autonòmic, sobretot amb el que vosté ha remarcat hui i que ja li dic que estem completament d'acord, que és la independència.

I, per últim, vostés també va qualificar la sentència de l'ERO dels treballadors com a molt dura. I tal com li han sol·licitat els nostres companys anteriors, m'agradaria saber, ens agradaria saber quina seria la seua forma de procedir actualment com a jurista davant del problema que ens trobem.

I moltíssimes gràcies avui per estar ací.

El senyor president:

Moltes gràcies, senyora Álvaro.

És el torn ara del Grup Parlamentari Socialista. Per a la seua intervenció, té la paraula la il·lustre diputada senyora Rosa Peris.

La senyora Peris Cervera:

Gràcies, presidenta.

El senyor president:

Gràcies.

És el torn ara del Grup Parlamentari Popular. Té la paraula l'il·lustre diputat Rubén Ibáñez.

El senyor Ibáñez Bordonau:

El senyor president:

Moltes gràcies, senyor Ibáñez.

Es el torn ara per a la compareixent Rosa Vidal per a contestar a les qüestions dels grups parlamentaris, comunicant-li des de la presidència que hi haurà flexibilitat en el temps.

La senyora Vidal Monferrer:

¿Y aun así yo qué hago, dónde voy? A una nueva ley, yo me leo la ley. Yo soy abogada del estado. Les puedo decir que el artículo de la Constitución donde dice que las administraciones públicas actúan con sometimiento expreso a la ley y al resto de ordenamiento jurídico, es decir, el artículo 103 de la Constitución lo llevo en vena, lo canté muchísimas veces y me lo sé, el 103 y el artículo 3 de la Ley 30/1992. Entonces, yo, automáticamente, para mí actuar en el servicio público es cumplimiento absoluto de la ley y el resto del ordenamiento jurídico. Y el resto de cosas podrán decir, «fue usted una ingenua, fuiste…» Y otras cosas. Pues, a lo mejor lo fui o a lo mejor no lo fui, a lo mejor jugué a eso, a ser una ingenua. No lo sé.

En cuanto a los temas del comité de redacción no lo viví, es decir, yo en Radiotelevisión Valenciana no teníamos comité de redacción y les aseguro que no llegué a ese nivel de detalle, ni de gestión en siete meses como para llegar a ver qué hacíamos en un ámbito donde había que planteárselo. Evidentemente había que planteárselo. Y no tengo una opinión a fecha de hoy.

¿Ente nuevo? Me preguntaban si ente nuevo o no ente. La verdad es que ahí y solo en un minuto, es decir, sí que les diría que ante la complejidad que sí llegó a alcanzarla, es decir, la complejidad jurídica de las diversas leyes que aquí se han ido aprobando, los recursos que en este momento creo que siguen en marcha, creo, no lo sé, pero creo que siguen en marcha una serie de recursos… El recurso que está interpuesto contra el expediente de regulación de empleo final, es decir, toda la complejidad con las distintas leyes que aquí se ha vivido y la situación de ese ente, de esa Radiotelevisión Valenciana con la deuda que en ese momento asume y a su vez la asume La Generalitat, creo que todo eso lleva a que una solución más rápida y más fácil sea la creación de una nueva entidad. Eso creo que es lo más, si me lo preguntaran a mí diría que creo que es lo más adecuado.

Yo sí que les digo que estuve siete meses y medio y, como han señalado, en siete meses y medio conseguimos que unas cuentas que tenían un déficit y tenían un déficit de 3. 200. 000 euros, y la cifra la recuerdo de memoria, 3. 200. 000 euros, pasamos en noviembre a tener beneficios. Y eso se hizo con gestión empresarial normal y corriente, pero bien hecha. Por lo tanto, creo que en esa línea hay que ir.

Gracias. (Un diputat intervé amb el micròfon desconnectat)

Y ahora ya lo otro. ¿Cuántas personas debería tener? Yo les puedo contar mi experiencia. Es decir, yo me encontré con una situación en la que la televisión la pasamos a gestionar con, si no me equivoco eran quinientas setenta personas de las cuales habían relevos y parciales unos cuarenta o cincuenta. Por tanto, en el fondo, la estábamos gestionando con personal a tiempo completo, la estábamos gestionando, creo recordar, con cuatrocientas noventa personas aproximadamente. Creo que se podía gestionar de sobra.

Por tanto, como queríamos que se hiciera mil veces mejor para que se dignificara el servicio público, porque si tengo que decir que cuando dije de aceptar esto a mí me daba vergüenza, a mí me daba vergüenza, entonces había que dignificar, y creo que a muchos, esa televisión. Eso es muy difícil, es decir, en gestión es muy difícil pasar de esa barbaridad de rebaja de personal. Y lo hicimos. Y la verdad es que lo hicimos.

Sí que quiero decirlo que con esas cuatrocientas ochenta personas evidentemente no se podía hacer una programación completa de dos canales de televisión. En ese momento había dos canales de televisión, Canal 9 y Punt 2. Punt 2 lo suprimimos y pasamos al 24 Hores, que era el que funcionaba como Punt 2, suprimimos la programación, no la emisión. Les recuerdo que siempre se mantuvo en marcha la emisión, nunca quisimos perder esa posibilidad de volverla a recuperar, la verdad.

¿Y una ratio que me parece adecuada? La ratio que pusimos en el contrato programa, que trajo lo suyo, era una ratio entre personal con respecto al presupuesto público, gastos de personal en una empresa así, pues, en realidad, y les digo, pusimos una ratio si no me equivoco, no lo tengo aquí, pero pusimos una ratio del entorno, creo recordar, del 35% aproximadamente, que los gastos de personal no superasen el 35% del presupuesto. Es una ratio que, hablando con economistas, hablando sobre todo con el equipo económico, todo el mundo lo veíamos bastante adecuado y se estaba cumpliendo. Con ese presupuesto del entorno de setenta millones de euros, con la plantilla de quinientos trabajadores aproximadamente, se cumplía perfectamente ese ratio, es decir, que es viable.

El senyor president:

Moltes gràcies, senyora Vidal, per les seues aportacions, que esperem que puguen ser moltes d'elles d'utilitat.

Passaríem ara a l'última compareixença, la del senyor Andrés Boix, professor de Dret Administratiu de la Universitat de València. (Pausa)

Senyories, no hem fet descans, els pregaria poder continuar.

Doncs, bé, com estava dient, és un plaer també per a la Comissió de Radiotelevisió Valenciana i Espai Audiovisual poder comptar amb un expert en Dret Administratiu. Per tant, sense més preàmbuls, done la paraula al professor Boix.

Compareixença del senyor Andrés Boix Palop, professor titular de Dret Administratiu de la Universitat de València

El senyor Boix Palop:

Amb la vènia del president de la comissió, moltes gràcies.

En primer lloc, bona vesprada a tots i gràcies per estar ací, també als qui esteu perquè teniu interès en sentir el que anem a dir, a més dels diputats. I gràcies a la comissió i als dos grups parlamentaris que han proposat que vinga a contar-vos algunes idees.

Molt ràpidament, perquè no n'hi ha molt de temps, us parle un poc de la raó per la qual puc contar-vos algunes coses. I és, bàsicament, perquè jo des de fa anys m'he encarregat de la docència a la Universitat de València sobre dret de la informació i amb eixa dinàmica, amb els professors que fan també (inintel·ligible) . de la informació a les diferents llicenciatures que hi ha a la universitat, hem anat fent coses i a poc a poc s'ha generat una dinàmica de creació d'un grup d'investigació. I fa uns anys, abans del tancament de Radiotelevisió Valenciana, a 2011, decidírem tractar de demanar això. En la universitat, quan s'ha assolit una certa massa crítica, se creen estructures més o menys estables demanant finançament a l'estat, una cosa que són projectes d'investigació competitius, projectes de recerca competitius. I ens en van donar un, que jo crec que a l'estat espanyol és el primer que hi ha hagut, sobre qüestions de regulació d'un model audiovisual des d'una perspectiva jurídica en les últimes dos dècades.

I, a partir d'ahí, nosaltres teníem una programació de feina. Bàsicament volíem dedicar-nos a estudiar les coses que pensàvem que eren importants en eixe moment, que eren dos: la regulació dels mercats privats a l'audiovisual, com es combinava l'activitat de regulació de les administracions públiques amb una dinàmica cada vegada més de mercat, en el marc audiovisual, i el futur dels mitjans públics, que ja veiem que estaven trontollant i que estaven patint dificultats d'adaptació al nou entorn econòmic.

Ens donaren el projecte d'investigació i després, poc després, va passar tot el que va passar amb radiotelevisió valenciana. I encara que no era evidentment el que teníem previst, doncs, hem fet alguna cosa. I des d'eixe moment hem estat treballant. Per cert, una de les persones que era part del grup d'investigació, perquè ha fet durant molts anys recerca i docència a la Universitat de València, és José María Vidal, als qui tots conegueu, que ho sapigau que és company de la universitat i hem treballat moltes vegades junts.

Dit això, el que vaig a dir jo avui és el que pense jo, és a dir, no parle ni en nom del grup d'investigació, ni en nom de la universitat; parle a partir del que pense jo, com per altra banda és normal.

Dit això, una xicoteta introducció sobre el plantejament general que jo em faig. I és a dir, jo vaig a tractar de contar-vos coses que pense que resulten útils, que us puguen resultar útils en la vostra feina i en la vostra tasca, perquè partisc de la base que moltes dades ja les teniu i que des de fora, des de la dinàmica de la universitat, que ens critiquen moltes vegades que estem ahí a la torre d'ivori, allunyats de la vida real, i vosaltres en canvi esteu ahí i heu de prendre decisions que siguen pragmàtiques i funcionals.

Bé, evidentment, afrontem les situacions des de plantejaments diferents. Però jo crec que pot ser paga la pena que de vegades us plantegem idees, potser extravagants, ocurrències, que s'allunyen un poc del que és el marc estable, que s'allunyen un poc del que normalment se viu.

I nosaltres per això tenim l'avantatge que mirem un poquet a fora, que estem allunyats d'eixe pressions quotidianes, mirem molt el que se fa a altres països, mirem molt al que se fa a Europa.

A mi una de les coses que me fa gràcia, no sé si dir, que em crida l'atenció, és que en tot aquest debat que tenim al voltant de radiotelevisió valenciana -i a la comissió s'està veient. Jo vaig estar ací també dimarts passat, perquè tenia interés en veure la dinàmica- s'està posant molt de model el que fan altres comunitats autònomes, el que fa Radiotelevisió Espanyola en l'època de Zapatero. No sé.

Jo sincerament pense que això és com si en Aràbia Saudita estigueren tractant de veure com han de tractar les dones i posaren l'exemple de la legislació dels diferents països del Golf Pèrsic. Espanya en matèria de televisió pública és l'equivalent a l'Aràbia Saudita en el tractament de les dones. Hauríem de mirar referents comparats una mica més ambiciosos i no els tenim tant lluny, és a dir, és passar els Pirineus; tenim la Viquipèdia, que té servix per a mirar com funcionen les televisions públiques d'altres països europeus; tenim ara companyies aèries low cost, és a dir, que és barat anar-hi.

Jo, en compte de mirar. , no sé, Canal Sur, Televisió Espanyola, la de Zapatero, Televisió d'Aragó i tal, jo miraria també un poquet més enllà. I entenc que pot ser la dinàmica del dia a dia ho fa complicat, però nosaltres, des de la universitat, sí que ho podem fer.

I també, des d'eixa perspectiva, un poc això, obrir nous debats que fins ara no han eixit. El primer dels quals és que en el debat crec que falta un poquet d'originalitat, de mirar cap a fora, (inintel·ligible) . i també falta ambició. Jo en el que estic veient de moment, en tot el debat que portem ja un any llarg al voltant de la televisió valenciana, és que en general la societat valenciana, i els partits polítics són representants i reflex d'eixe sentiment general, sembla que per a reobrir una televisió valenciana, que hauria de ser un motiu de festa, sembla que estem tots de funeral; que és molt complicat, és un desastre, és un drama, quin embolic.

Home! , jo crec que hauríem de plantejar-nos això d'una manera més, no dic festiva, però sí ambiciosa. Perquè estem parlant de fer una inversió que com a mínim estava parlant algú de huitanta milions d'euros, setanta milions d'euros, hi ha altres compareixents que estan parlant ja de cent cinquanta milions d'euros. És a dir, per posar un exemple, huitanta milions d'euros, noranta milions d'euros, són universitats, a l'any, la despesa anual, universitats com la Jaume I de Castelló o la Miguel Hernández d'Elx. O siga, imagineu el que és per a una societat tindre una universitat sencera nova, el que suposa d'alegria, d'il·lusió, d'importància per al teixit econòmic, per als ciutadans. I ja cent cinquanta milions d'euros és la Universitat d'Alacant, o siga que ja és una universitat gran.

I ací estem de funeral i sense tractar de pensar bé com anem a gastar eixos diners. Eixos diners, tanta quantitat de diners, com han de ser gastats perquè siguen importants per al teixit productiu valencià, per a la societat valenciana i per a tots els valencians. És a dir, hem de tractar, ja dic, d'obrir un poc el camp i ser més ambiciosos i ser el més moderns i originals que siga possible.

I ahí vaig a parlar de tres coses essencialment. Per què volem radiotelevisió valenciana? I a partir d'ahí parlar un poc de l'evolució europea i què s'està fent per ahí, un poc del com i, sobretot, i és el tema estrela i crec que és el més important, perquè això ha sigut catastròfic a Espanya, ja dic, l'Aràbia Saudita de les televisions públiques, per què necessitem una radiotelevisió valenciana que siga sobre tot un instrument contramajoritari i independent. Contramajoritari vol dir que siga un contrapés del poder polític.

Radiotelevisió valenciana, per què? Deia en la compareixença que va fer dimarts passat Javier Marzal que la previsió exterior que te dóna el sector audiovisual és absolutament essencial per a un país, que si no al món actual estàs mort. Estàs mort si eres una empresa, estàs mort si eres una universitat, estàs mort si eres una societat, i té tota la raó.

Aleshores, haurem de fer alguna cosa per a veure, amb eixa pretensió, on se situa un sector públic i redefinir la idea del sector públic. No podem a l'any 2016 crear una televisió pública repetint els esquemes mentals del que és el servei públic audiovisual de 1980. I estem en un debat en què encara estem ahí. Estem en un moment en el qual eixa gestió pública anquilosada, burocratitzada, de quasi tots els ens públics, nosaltres sabem que existix. Ve ací el director de la radiotelevisió galega, que va ser molt interessant el que va dir, però també el que se li va entendre, i bàsicament el que se li va entendre és una cosa així com «tant de bo jo poguera començar de zero», i no parar atenció a això. No parar atenció al que està fent la BBC al Regne Unit; no parar atenció al que la gent que estudia estes coses al Regne Unit, a les universitats alemanyes, va vindre fa poc per ací a València gent com Des Freedman o com Damian Tambini, que són gent que ha estudiat moltíssim això i que conten els problemes actuals que té el model BBC, que no saben molt bé per on tirar per a revigoritzar la idea de servei públic en un context que és cada vegada més de mercat. I els productes audiovisuals d'èxit cada vegada més són de mercat.

D'eixa identitat que projecten les societats en el món audiovisual, cada vegada més depén d'ens privats i no d'ens públics. Què ha de fer ahí un ens públic? Hem reflexionat sobre això? I això estem parlant de la BBC, que encara té vora un terç de l'audiència, és a dir, d'un model d'èxit. I ells ja són conscients que ho canvien o se'n van a pic.

I això, ho va explicar també Javier Marzal, passa per assumir això del transmèdia i els altres modalitats d'emissió. Però això no és dir, ah! , transmèdia, altres modalitats d'emissions. Això ho has de repensar des de zero i has de tindre clar. , i parlaven molts dels diputats dimarts passat dels seus xiquets preocupats pels continguts que veien a la televisió. «És que els meus xiquets joves veuen tal», crec que ho deia el senyor Montiel. I vosté deia «els meus adolescents encara pitjor, que veuen coses pitjors». No només és el que veuen sinó com ho veuen.

Els xiquets ara i els adolescents com veuen la televisió? Doncs, ahí anem. Un model públic clàssic serà un model públic paulatinament invisible per a tota eixa gent. I hem d'anar i tindre clar que una nova radiotelevisió valenciana no ha de ser una televisió que faça una programació sinó que ha de ser una mena de plataforma pública per a difondre producció audiovisual, de molta qualitat i molt ambiciosa, pública i privada de tota la societat valenciana i treballar a partir d'ahí.

I treballar a partir d'ahí canviant el xip, canviant el xip també respecte de les relacions amb el sector privat. Compte que la desaparició provisional de radiotelevisió valenciana ha donat peu a una situació interessant, com a mínim. I és que les televisions privades autonòmiques i locals valencianes, que eren roïníssimes, de sobte fan coses; de sobte Mediterráneo Televisión està fent coses, Levante Televisió està fent coses. Hi ha una xarxa de televisions locals que s'han posat d'acord per a fer i produir notícies en comú i tenen una xarxa cooperativa incipient. Estan fent coses. Compte! , analitzem això i veiem com ho fent perquè la nova corporació pública no es carregue tot això sinó que, al contrari, servisca per a dinamitzar-lo.

Noves relacions amb el sector productor privat, que no pot ser -ho deia fa una estona Rosa Vidal-, no pot ser que siga un monstre que done cosetes de manera discrecional, per no dir arbitrària, a unes productores que s'acostumen a viure d'això i viure del favor de torn de qui mana en televisió valenciana. Això ¡no pot ser! , no pot ser.

Hem de tindre una plataforma de difusió que siga ambiciosa cap a dins, que tinga molta ambició interior, molta més de la que ha tingut mai, que per una vegada complisca amb un mandat constitucional que diu que els mitjans públics i tots els mitjans públics han de donar veu a tots els actors socials i polítics representatius i aconseguir, per dir-ho d'una manera potser cursi, que tot el que és bonic i xulo i de qualitat que passe al País Valencià, a la Comunitat Valenciana, que tinga un reflex audiovisual puga aparéixer per la nova televisió dels valencians; tot el que facen col·lectius socials, tot el que facen televisions locals publiques, tot el que facen instituts quan estan fent pràctiques els xiquets, tot el que facen universitats, perquè n'hi ha moltes d'eixes coses que són molt interessants i que han de tindre un canal d'expressió, i la corporació pública hauria de fer un esforç grandíssim perquè tot això tinguera una difusió, que n'hi ha xiquets per ahí que estan fent youtubes que tenen milers de visites i que són vistos per moltíssima gent.

L'altre dia em passava una antiga estudiant, justament de Periodisme de la Universitat de València, que té un canal You Tube sobre un programa de llibres de mitja hora, parlant de llibres, cada setmana, ¡i ho veu moltíssima gent!

Doncs, a eixes coses ha de parar atenció la televisió i estar pendent.

I ha de ser ambiciós també cap a l'exterior, perquè si tu vols donar una imatge audiovisual del país, en primer lloc, has d'estar atent a tot el que passe al país i crear una estructura que servisca per a difondre tot el que passa al país, tot el que és guai del país que aparega ahí, però també has de tindre clar que si això es queda al país no servix de res. Si tu no fas un model audiovisual ambiciós cap a fora, això és com si no servira de res. L'alqueria blanca, molt bé, molt bonic, ho feien els valencians, a ma casa doncs a la meua dona li encantaven totes estes coses, però es veia a Tarragona com a molt.

¿Això servix per a eixa difusió de la identitat valenciana? ¡Està molt guai! ¡Ha d'estar! Però hem de fer més coses, i ahí hem de tindre clar que mirem al que es fa fora.

Tenim una llengua, tots tenim clar que la radiotelevisió valenciana hauria, haurà de ser en valencià. ¡Mirem el que es fa fora! Mirem experiències que porten vint-i-cinc anys funcionant, i ací encara no ens hem adonat, com per exemple la de la 3 Sat dels països de llengua alemanya que tenen un canal específic, que és la 3 Sat, on ¿què fan? , posen el millor de la seua programació, les millors pel·lícules, les millors sèries, per a veure-ho entre tots.

Que la reciprocitat està molt bé i és molt important, però ¿encara estem en el debat de la reciprocitat dels anys huitanta? ¡Ara que tenim internet! ¡Ara que tenim de tot! ¿Encara estem en el debat de la reciprocitat? Anem a superar eixe debat i a dir: reciprocitat, molt bé. Però, a més, la televisió valenciana, ¿no hauria de començar a ser valenta i a dir, «jo he de treballar amb els catalans, amb els mallorquins», i a fer coses liderades de vegades per uns, liderades de vegades per altres per a fer productes de moltíssima qualitat que puguen aspirar, no tots podran aspirar però alguns puguen aspirar a eixir a Europa?

No debades, quan vegem la televisió, nosaltres vegem productes audiovisuals alemanys -supose que us passarà com a mi-, que en les televisions espanyoles ara vegem pel·lícules alemanyes a dojo (veus), ¡a dojo! ¿Per què és? ¿És per casualitat? No és per casualitat, és perquè tenen un model pensat per a difondre els seus productes, per a crear productes més o menys competitius i per a difondre'ls amb una vocació externa perquè han sabut teixir aliances i coordinar-se.

Jo veig més pel·lícules sobre Hamburg o sobre Munic a la televisió espanyola que sobre València o Castelló, fetes a València o Castelló. Jo conec més quasi, no només Times Square i les places de Nova York sinó les places d'Hamburg i de Munic que les del País Valencià. Perquè eixa identitat pròpia per a exportar-la o eres ambiciós o no servix de res. I això ho hauríem de tindre molt, molt, molt clar i deixar-nos de localismes absurds.

Segona idea, radiotelevisió valenciana, ¿com? Ahí vaig a parlar -ja dic- molt poc perquè -crec-, per exemple, en matèria d'organització interna de gestió, quin sentit té que jo diga coses quan, per exemple, Rosa Vidal us ha estat contant una experiència molt recent i jo crec que. de la qual se pot aprendre molt. Però sí marcar dos coses que, a més, tenen relació amb l'última cosa que estava dient.

La primera, n'hi ha una tendència generalitzada en aquesta comissió -ho han dit alguns compareixents i ho han dit també molts dels diputats que pregunteu i teniu eixa preocupació- sobre com protegir les empreses valencianes. ¡No s'ha de protegir les empreses valencianes! Les empreses valencianes han de fer productes de qualitat, i si no són capaces, una empresa que està ací a València, de fer millor que una empresa de fora un producte relacionat amb el teixit productiu valencià, amb el que és la societat valenciana, en llengua. , en valencià, millor que un de fora, sincerament, ¡que tanque la paradeta ja! , ¿no? És que jo ho veig claríssimament; és com si me digueren, «a la universitat, per a contractar a un professor que faça classe en valencià, els que sigueu nascuts a València heu de tindre prioritats». Jo diria, ¡home! , mira, si arriba un tio que fa millor la classe de dret i parla millor valencià i ha nascut a Glasgow que jo, jo és que ¡directament me retire! , ¿no? ¡No vullc la protecció! No cal la protecció, és que me retiraria.

Aleshores, les empreses valencianes haurien d'assumir que és bo per a elles assumir que han de competir fent un producte bo. Jo no vullc en eixa televisió nova porqueries valencianes. Vullc coses bones que parlen del País Valencià i servisquen per a això, ¡ja està! , i que estiguen fetes en valencià amb temes d'ací.

I estic convençut, perquè estic convençut, que pràcticament totes eixes coses estaran fetes per valencians perquè tenen la capacitat, tenen els mitjans, tenen la professionalitat i són d'ací i ho faran millor, i estic absolutament convençut que no n'hi ha cap problema en eixe sentit.

Ara bé, si la gran preocupació és eixa -que ha eixit moltes vegades-, no patiu, jo sóc professor de Dret Administratiu -ací n'hi ha també més juristes en la comissió-, no patiu, jo us done la solució. No n'hi ha cap problema, la llei de contractes espanyola és una basura que permet fer el que em dóna la gana i no n'hi ha cap problema en contractar només valencians. ¡No passa res! Està previst a la llei. Els contractes que són de creació artística i tal i no sé què, no tal.

Però és que, a més, si ets una empresa pública, ni tan sols has d'aplicar la llei de contractes per a estes coses. ¡No passa res! ¿O televisió espanyola fa concursos i en eixos concursos ha de donar el mateix tractament als estrangers, als alemanys i als francesos? ¡No! , ¡són tots espanyols! Quan fas El ministerio del tiempo, ¿has fet un concurs? ¡No! Doncs, ¡ací igual! És a dir, per això no patiu.

Ara bé, és dolent, és dolent, els ho ha dit Rosa Vidal abans, us ha dit Rosa Vidal, «no, si nosaltres férem un concurs però no feia falta, però pensàvem que era bo fer un concurs». Doncs és que no fa falta, té raó, o siga, que no teniu eixe problema.

Però, ¡home! , jo sí que us demanaria que en eixa nova televisió per a fer la gestió tractàreu de fer concursos, objectivitzar i tractar de fer les coses obligant la gent a competir i a demostrar que són millors, no perquè siguen d'ací.

Segona qüestió, molt ràpida sobre això, les famoses xifres, ¿no? , per habitant i la famosa taxa capitativa per ciutadà i estes coses. Bé.

Jo, primera cosa, per a donar consells des de la universitat, no vaig a tractar de donar-ne molts sinó coses que si us servixen bé i, si no, tal, però sincerament, informes de Deloitte, Price Waterhouse i tal, per favor, ¡no! O siga, a colp de clic, us n'aneu a la pàgina d'Eurostat, ¿no? , que té desagregades les estadístiques de despesa pública per habitant en diversos serveis i un dels serveis és Serveis Audiovisuals i Mitjans Públics de Comunicació. I ahí teniu el que està gastant cada estat de la Unió Europea en PIB per capita respecte dels seus mitjans públics. Per cert, Espanya gasta prou, en contra del que ens diuen habitualment en estos informes extravagants que, per exemple, computen la despesa de les televisions regionals de la resta de països europeus com ara França o Itàlia que no en tenen, una cosa que jo no sé d'on la computen, i diuen «França i Itàlia tenen una mitjana de despesa en televisió regional de tants euros per habitants», ¡si no en tenen! I ací, a Espanya, no se computa mai Televisió Espanyola.

És a dir, «nosaltres farem una radiotelevisió valenciana de trenta euros per habitant, menys que la mitjana europea». ¡Ah! , ¿però que ací no paguem Televisió Espanyola? Perquè Televisió Espanyola són altres vint-i-cinc o trenta euros per habitant que hauríem de sumar per a veure si estem per dalt o per baix. És a dir, consell: un tractament de les xifres curós. ¡Ja està!

I segona qüestió, compte amb el finançament, ¿eh? N'hi ha coses a la Unió Europea sobre finançament de mitjans públics que s'han de tindre en compte perquè estem en un entorn, ¿no? , on el model de servei públic o és servei públic clarament o cada vegada més la Unió Europea està restringint el que t'accepta que pagues amb diners públics, i has de definir molt clarament què és servei públic perquè anem a un context. I què us vaig a dir jo amb el TTIP -que, a més, crec que n'hi ha una majoria de la cambra ací que està a favor-, però el TTIP, ¡mireu! , bé, no se pot mirar perquè de moment és secret però, quan se puga, mireu el que diu sobre els serveis audiovisuals i els productes culturals.

És a dir, anem a un model de mercat, i en eixe model de mercat el finançament públic se pot dedicar a una sèrie de coses i de tal. ¡Compte amb això! I compte amb models com la taxa, ¿no? , la fernsehen gebühren alemanya, o la licensing anglesa, que nosaltres tenim un model molt millor que ells, el finançament per impostos és molt millor que el d'ells per una sèrie de raons sobre convergència, i ells ara tenen un problema que és que abans pagaves per aparell i ara per aparell no se pot pagar perquè tots tenim mòbil, tots tenim tablet, tots…

¿Què fem amb això? Aleshores, els alemanys ¡ho han canviat! , i han dit, «ara, cada casa, casa llar, una mateixa quantitat», i els anglesos ho volen canviar a un sistema pressupostari. El sistema pressupostari és molt millor, entre altres coses perquè és redistributiu.

Per últim -que ja veig que vaig fatal de temps-, radiotelevisió valenciana ha de ser un instrument per a complir bé aquesta funció, a més de tot això, ¿no? , tot això és el sector empresarial, per a què servix, la difusió, tal; però, a més de tot això, des d'una perspectiva política radiotelevisió valenciana ha de ser un instrument de control al poder, contramajoritari i independent. ¡Clar! , ací tu dius que una televisió pública autonòmica ha de ser un instrument de control al poder i, no sé, no s'ha rist ningú però no sé per què, perquè és per a riure's. No, doncs el que s'ha de tractar de fer.

A Espanya pensem que això és impossible perquè venim d'una tradició audiovisual i una mente franquista. Estem acostumats que les televisions són del poder, són del govern, són de qui mana. Les televisions -i les televisions públiques- no han de ser del poder, no han de ser del govern, han de ser de la gent. I ho lamente per l'eslògan populista però han de ser televisions de la gent, perquè una televisió pública és una televisió dels ciutadans. I això no és impossible de fer, el que passa és que a Espanya venim d'eixa evolució franquista.

¿I què pensem? No, en eixa evolució franquista, i perquè no eixim fora a veure el que se fa fora, hem pensat que garantir la independència passava per, «no, doncs, mira, ara en compte de nomenar el govern que nomenen Les Corts, però que nomenen amb tres òrgans de control indirectament arbitrats que entre ells es controlen i els polítics en compte de majoria absoluta, majoria de tres quints, i ta, ta, ta, ta, i amb això estem i portem vint anys, i som l'Aràbia Saudita de les televisions públiques.

Canviem el xip, canviem el xip mirant simplement cap a fora, és a dir, eixe model està passat, no servix, ho hem acreditat. Però és que, a més, és un model pràcticament únic a Espanya, eixe model va assolir el seu zenit en la famosa reforma del comité de savis de Zapatero de Televisió Espanyola, i encara eixa Televisió Espanyola era molt, molt, molt, molt decebedora. Hem d'anar més enllà d'ahí.

¿N'hi ha possibilitats? ¡Clar que sí! Mirem com la BBC nomena el director general, ¡que no és tan complicat! , és fer un concurs com es fa en una empresa privada però assumint que açò és una empresa pública per a determinar una sèrie de perfils professionals i a partir d'ahí amb transparència fer una elecció que siga controlada.

¡Mirem què se fa a Alemanya! Es va comentar també ahir -ho va comentar el representant de Compromís- que el Bundesverfassungsgericht, el tribunal federal alemany, en 2014 va declarar inconstitucional la llei sobre com se gestionava el segon canal de la televisió pública alemanya, la ZDF, la Zweites Deutsches Fernsehen, va declarar que era inconstitucional perquè en el consell d'administració un 44% dels membres del consell d'administració, és a dir, menys de la meitat, un 44%, eren nomenats per partits polítics, i el tribunal constitucional alemany va dir, «però, ¿què esteu fent? ». Això equival a controlar-la políticament, això és inconstitucional perquè els polítics no han de controlar la televisió. I va dir, «o és menys d'un 30% o, la llei, inconstitucional».

És a dir, és una cosa normal que passa per ahí fora. ¿És possible a Espanya? ¡Clar que és possible!

Vindrà a esta comissió, he vist que l'heu cridat i us felicite per això, Enrique Bustamante. Enrique Bustamante va ser un dels membres del comité de savis de Zapatero, i és una persona que ell mateix, anys després ha dit, «no, és que, mire, és que això no servix, és que a Espanya això no servix». I ell ha fet una associació que es diu Teledetodos, que té una pàgina web superxula, i tenen quatre línies, ¡quatre línies! sobre com organitzar una televisió pública per a garantir la independència superevidents i superxules, que és: no nomenen el consell d'administració els polítics; es nomena a partir de col·lectius professionals i tal. I, a partir d'ahí, comencem a parlar.

¿Què podria fer-se? Per posar un exemple, a partir de dir, anem a fer-ho contramajoritari, anem a fer que els partits polítics que estan clarament a l'oposició, el Partit Popular i Ciutadans; Podem està des de fora, ¿no? , donant suport crític, dient, «d'esta televisió jo me fie», ¿no? , doncs, per exemple. Però -ja dic-, sobre això se pot parlar.

Un consell de l'audiovisual, que és evident que ha d'estar, ¿no? Eixe consell de l'audiovisual, ¿quin sentit té que estiga si no té competències? En molts dels models que s'estan ací debatent n'hi ha un consell de l'audiovisual que no té competències, però no té competències que té el consell de l'audiovisual francés des de fa ¡vint anys! , com donar les llicències, o que té el català des de fa deu anys. ¡Home! , si teniu un consell de l'audiovisual, ¡que done les llicències privades!

Si tenim un consell de l'audiovisual, que estiga nomenat amb estos criteris que proposa Teledetodos o propis dels alemanys; és a dir, n'hi ha productors audiovisuals, doncs que ells trien una persona; n'hi ha periodistes i representants de periodistes i associacions de periodistes, que ells nomenen una persona. Jo vinc d'una universitat, ja sabeu que els universitaris tenim el defecte de considerar que sempre la universitat, ¿no? , però, bé, ¡vaja! , les universitats que proposen una persona. No, no sé si m'explique. És a dir, els polítics, els partits polítics i les Corts Valencians que proposen també, però que no siguen una majoria, que no siguen una majoria perquè hem comprovat que el sistema no funciona.

Eixe consell de l'audiovisual, per exemple, que nomene el director general, que siga ell però a partir d'un concurs públic, que la gent es presente, que presente el currículum, que es veja, i si volem donar més pes a l'oposició i que eixe mecanisme contramajoritari funcione encara millor, que nomene el consell de l'audiovisual però que la proposta li la faça l'oposició; de tots els candidats, que l'oposició diga, «mire, este o estos tres són els millors». I com el consell de l'audiovisual és independent, si ha de decidir que siga un que no siguen eixos doncs que se descare i que ho motive, i ho justifique.

I normalment així -vullc dir-, tots diem, «no, és que les normes no servixen de res, és que els espanyols passem de tot». Això no és veritat, les normes servixen i molt. I quan tu tens normes que generen una determinada dinàmica de comportament i incentiven un determinat comportament, doncs allunyar-se d'elles és molt complicat. I si tu tens un tio que té un currículum clarament millor o tres tios que tenen un currículum clarament millor i l'oposició els identifica, i públicament els identifica. Eixe consell de l'audiovisual independent, per a designar un altre que siga molt pitjor, sincerament, ho té molt complicat, ho té molt complicat.

I després, nomenes un consell d'administració, igual, com diu Teledetodos. És a dir, (inintel·ligible) . de fora. Professionals, però nomenats per eixos col·lectius. Això respecte dels òrgans de gestió. Però després, tu tens a Les Corts un control extern, polític, clar que sí. I funcionaria molt millor, perquè estaries controlant un altre òrgan. Tens la comissió de control de radiotelevisió valenciana de Les Corts, controlant un altre òrgan que està funcionant externament. Tens eixa comissió amb el contracte programa que és una eina, una arma molt bona per a determinar per on han d'anar les coses, perquè està pagant. Estic acabant.

I per últim, els consells de redacció, totes estes coses que diem. N'hi ha un consell de redacció, els treballadors. Com que hi ha un consell de redacció que proposa, que suggerix? El consell de redacció determina la política informativa. Però que és això de: no, es que podrà proposar. ? O els caps de les seccions informatives tindrà deu. Com que tindrà deu? Que ho determinen ells. Que ho determinen ells. Són treballadors públics, seleccionats perquè entenem que són els millors per a fer eixa tasca, i estan ahí perquè entenem que són els millors. I eixa selecció objectiva dels millors els permet donar eixa llibertat perquè treballen ells, controlats per eixe consell d'administració que determina què s'ha de fer de manera independent, i per Les Corts des de fora.

I molta gent dirà: «Ah, però això és que hi ha una cosa pública que gestiona molts diners públics i que és molt important, que està controlada pels mateixos treballadors i per òrgans independents, en compte de pel poder polític. Això no pot ser. » Com que no pot ser? Passa habitualment a Europa i vaig a dir una altra cosa: passa a Espanya, i no passa res. O què són les universitats públiques? Les universitats públiques són coses que fan millor o pitjor la seua funció, però que tots considerem que són importants, i per això estem disposats a donar cent milions d'euros a unes, a la Universitat de València més encara, més de dos-cents cada any, per fer una sèrie de funcions públiques. I qui les gestiona? Confiem en la gent. Per què?

Perquè, tindran molts problemes les universitats públiques, però tenim clar que la millor manera per a garantir la independència d'eixes universitats respecte del poder polític, i ningú pot dir entre els problemes de les universitats públiques espanyoles, que un siga que són dependents del poder, en tindran molts altres, però eixe no el tenen. Per què? Perquè confiem que eixa gent que està seleccionada és la que ha de gestionar-se i la que ha de decidir com fa el seu treball. Evidentment, no a la seua bola. Evidentment, hi ha unes lleis aprovades pel parlament que els diuen què han de fer, com s'ha de fer, però la gestió la fan ells. I no arriben les Corts Valencianes a dir-me a mi o al meu degà de la facultat que les classes s'han de donar d'una manera o una altra.

Doncs amb la tele hauria de ser el mateix. Perquè les universitats tots tenim clar que són les universitats de la gent, dels valencians, i no del govern. I la tele hauríem de fer un sistema institucional per a garantir el mateix, que fóra dels valencians, no del govern dels valencians.

Moltes gràcies. I disculpa, que m'he passat.

El senyor president:

Molt bé. Moltes gràcies, senyor Boix.

Abans de començar el torn dels grups parlamentaris, sí que volia dir-li, senyor Boix, que ha fet una distinció entre polítics i professors universitaris. He de dir-li que alguns professors universitaris, de manera momentània ara exercim com a polítics, però també som professors universitaris.

El senyor Boix Palop:

No, no, no he fet eixa distinció. Els polítics són de tot. (Remors i rialles)

El senyor president:

Molt bé, començaríem el torn d'intervencions corresponents als grups parlamentaris, amb la intervenció del diputat i síndic del Grup Parlamentari Podemos-Podem, Antonio Montiel.

El senyor Montiel Márquez:

Bona vesprada, senyor Boix, Andrés. Amb tu mai s'avorrix ningú. Això està garantit. Molt bé, moltes gràcies.

Jo crec que ha segut una glopada. , en fi. , un ventall d'energia i també d'idees per a canviar el xip. Jo crec que algunes de les coses són prou interessants, que efectivament de tant en tant ens quedem ahí, molt apegats a allò administratiu, a allò normatiu. Jo estava sentint-te i estava recordant que Adolfo Suárez va començar aixina. Va ser director de radiotelevisió valenciana abans de ser ministre-secretari general del Moviment. I després, un dels que va encapçalar la transició. O siga, que alguna cosa del que dius té certesa històrica, té fonament històric. I no parlarem d'altres exemples.

Però jo el que he vist també en el que planteges, que n'hi ha alguna qüestió que cal plantejar-se, perquè efectivament suposa un canvi cultural, que és allò de. Quasi tu parlaves d'una llei d'autonomia de la televisió, com la llei d'autonomia universitària. Encara que tu i jo també, i alguns més sabem que en la universitat també haurien de fer-s'ho mirar de tant en tant. Però alguna de les qüestions de. Clar, és cert que ens hem quedat a la millor curts quan parlem de televisions autonòmiques, mirem models comparats, mirem Televisió Espanyola. Però clar, també és cert que nosaltres al final n'hi ha una. És que venim de molt enrere. No tenim una llei de l'audiovisual estatal, per exemple, que tal vegada crec que som l'únic país que no tenim una llei estatal de l'audiovisual.

Deuríem replantejar-nos també el model de concessió de les llicències de TDT, per exemple, i d'altres moltes, perquè al final el sistema té una tutela sobre l'espai radioelèctric, sobre l'espai públic radioelèctric, i la resta, i també sobre el que són les empreses privades que operen en el sector audiovisual. I clar, sembla que precisament no tenim massa control sobre eixe tema, o fins i tot que el sector privat marca una mena com al sector. No vull ficar l'exemple del sector elèctric, però em recorda prou l'oligopoli elèctric. Ara tenim també una mena d'embrió d'oligopoli comunicatiu.

Sembla també que tenim un marge per a la il·legalitat, tant en ràdio com en televisió, etcètera, monstruós. És a dir que no tindre lleis o tindre-les a la millor tampoc és determinant de la permissivitat en la qual s'ha mantingut el sector, on no es fan complir tampoc les mínimes condicions a l'hora d'operar.

Clar, l'autoritat del consell d'audiovisual, perquè jo crec que deu ser un organisme de control real també del sector privat, perquè si no estaríem fent. Ja sé que la competència i la riquesa del conjunt del sector vindria d'una competència adequada, però és que tenim un sector públic molt disminuït, massa menut per a competir amb alguns grans operadors. I per tant, m'agradaria continuar desenvolupant eixa idea.

I després n'hi ha una cosa: ja sé que la llei de contractació del sector públic és una llei fàcilment manejable, però també abans s'ha parlat de l'Estatut bàsic de l'empleat públic per a regular l'accés del personal a la radiotelevisió, i nosaltres en la Llei 12/2015 hem inclòs una disposició addicional segona que d'alguna manera parla de tindre en compte compromisos adquirits amb els treballadors de Radiotelevisió Valenciana. I jo crec que també hem d'arbitrar un sistema que puga fer compatible eixos drets, eixos compromisos, amb la pura i simple remissió a l'Estatut bàsic de l'empleat públic. M'agradaria saber la teua opinió.

Gràcies.

El senyor president:

Moltes gràcies, senyor Montiel.

Seria ara el torn del Grup Parlamentari Ciudadanos. Té la paraula l'il·lustre diputat, el senyor Antonio Subiela.

El senyor Subiela Chico:

Sí, bona vesprada, senyor Boix.

Mire, jo no el coneixia. He llegit ací «Andrés Boix Palop, professor titular de Dret Administratiu», i he pensat, «uf, per acabar la vesprada». (Rialles) Però, mire, la veritat és que he de donar-li l'enhorabona per l'exposició. Estic d'acord amb vosté que crec que falta ambició, molta ambició. Crec que falta alegria. Potser que per a això sí que n'hi ha una resposta. Estem ací pel que jo crec que pot ser una tragèdia que va ser tancar Canal 9. Estem ací amb uns problemes que no hem resolt encara, problemes personals dels treballadors. Potser que encara ens falte molta alegria, encara que l'objecte siga per a tindre-la.

Però, mire, m'agradaria que s'ho prenguera com un afalac. No vaig a fer-li cap pregunta. Perquè és que no tinc cap dubte. És que estic totalment d'acord en tot, en tot el que vosté ha dit. És més, el meu grup parlamentari hui, ara mateix, li encomanaria que preparara la nova llei de l'audiovisual. (Rialles) És veritat, ho faria aixina. Perquè crec que té raó en tot, en tot, en tot el que ha dit. I la veritat que li torne a donar l'enhorabona per l'exposició i li done les gràcies per acabar la vesprada d'esta manera. Perquè, de veritat que hui (rient) almenys a mi que porte tot el dia ací dins me feia falta.

Gràcies.

El senyor president:

Moltes gràcies, senyor Subiela.

Veig que soparem a una hora raonable també, gràcies a la seua brevetat.

Correspondria el torna al Grup Parlamentari Compromís. Té la paraula el diputat i síndic Fran Ferri.

El senyor Ferri Fayos:

Moltes gràcies, senyor president.

Senyor Boix, la veritat és que, com diuen els meus companys, vosté ens ha omplit d'energia este final de vesprada, i això sempre és d'agrair. I sobretot energia positiva, perquè vosté ha parlat que sembla que la reobertura del mitjà de comunicació públic dels valencians estiga, en lloc d'estar ací celebrant que estem camí d'això, la veritat és que sí que és cert que sembla que estem de funeral últimament, i bé, que d'alguna manera ho vejam d'una manera més positiva. I la part positiva és que precisament, ara que estem generant una nova llei que definirà el nou model, tenim obertes totes les possibilitats, perquè no n'hi ha res que ho impedixca, canviar eixe model.

I per això nosaltres coincidim amb vosté que cal anar més enllà d'eixe model que està establert en totes les comunitats autònomes, i que partix del mateix model de Radiotelevisió Espanyola, que com vosté ha dit, és un model que ve del franquisme, que després en els huitanta es va tirar cap a un altre model. Però que dista molt del que tenim en el nostre entorn a la resta del països europeus, inclús en França que pot ser que tinguen el model més semblant a nosaltres en els anys huitanta, ara inclús és molt diferent al nostre.

I creiem que dins d'esta innovació, cal incidir sobretot en la independència i autonomia de la televisió, com vosté bé ha dit. Perquè tendim més cap a un model de com funcionen les nostres universitats, que no cap al model que coneixem tradicionalment de ràdios i televisions públiques i que, per tant, ninguna de les lleis que fins ara han passat per este parlament d'alguna manera recullen eixa necessitat d'independència, perquè totes elles reproduïen un model per a nosaltres caduc i que no servia.

Nosaltres, des de Compromís no volem una televisió ni del partit del govern, ni del govern, ni tampoc de l'oposició. Volem una televisió, com vosté ha dit, de la gent. Una televisió que realment en el seu consell d'administració no siga directament tot triat per estes Corts. Com bé ha dit vosté, ficant dos terços ja es pensen que es garantix eixa pluralitat.

I creiem que la llei també, a banda de parlar de la televisió, cal afrontar també, amb les mateixes premisses de limitació del poder, partidista, la creació del consell de l'audiovisual, que hauria de vetlar també perquè les TDT, les televisions privades, compliren aquesta llei. O un marc de regulació de les ràdios i televisions públiques d'àmbit local. Vosté veu necessari que en esta llei parlem de tot això o creu que haurien de ser dos lleis separades?

Després, la regulació dels mitjans privats del nostre àmbit, nosaltres considerem que també haurien d'estar en aquesta llei de l'audiovisual. Què opina vosté?

Quant a la independència i l'autonomia de ràdios i televisions públiques, nosaltres pensem que s'ha de notar de forma transversal, com vosté ha dit, en el seu model de governança i també en la seua programació. I d'ahí sí que m'agradaria que ens parlara d'experiències on existix eixa presència de la societat civil en l'administració, en el consell d'administració, però també en les franges de programació. Quins models, quines experiències n'hi ha arreu d'Europa?

Ens agradaria que ens parlara, ens donara més informació sobre models europeus en matèria de governança, especialment en aquells països on estan reconeguts socialment, eixos models de governança com a models de governança d'independència del poder polític, del poder governamental, millor dit. I de quina manera es pot garantir la independència i autonomia, mantenint un cert punt de control parlamentari i democràtic sobre la seua gestió.

I, finalment, quant a la contractació de personal d'obres i serveis, quin és el marge que tenim per a regular en esta llei, la que anem a elaborar en esta comissió, els procediments, les garanties, els criteris de valoració, el control, etcètera, etcètera. Perquè, clar, si caminem cap a l'autogestió d'algunes àrees, caldrà també que garantim que qui decidixca ho faça de manera objectiva, amb els criteris de mèrit, capacitat, i ací també, per exemple, en la contractació de personal, garantir i contemplar l'experiència.

Moltes gràcies.

El senyor president:

Moltes gràcies, senyor Ferri.

És el torn ara del Grup Parlamentari Socialista. Té la paraula la il·lustre diputada Rosa Peris.

La senyora Peris Cervera:

Gràcies, senyor Andrés Boix, per la seua xutada d'adrenalina i d'optimisme que, a més, també ens fa falta en esta comissió. Perquè és molta la informació, moltes les propostes, moltes les idees, i al final també probablement necessitàvem segurament hui una visió més dinàmica, més moderna, sobre el que podem i deguem fer amb la nova radiotelevisió valenciana. Jo li ho agraïsc, jo crec que com la resta dels meus companys, enormement.

Per què volem una radiotelevisió pública? És evident. Com la volem, és el quid de la qüestió i el gran repte que tenim per davant.

Vosté ens plantejava que miràrem Europa. La setmana passada vam tindre el representant de Circom ací i va fer la seua exposició, però tampoc és de veres que ens donara ningun model o ninguna proposta que poguérem identificar. No sé si perquè analitzen televisions diferents o perquè tenen un model distint. Però, bé, qui en teoria vingué a esta comissió per a parlar-nos d'eixos models europeus no pareixia que tenia la mateixa percepció que vosté.

Jo també pense que no tenim un problema en el nostre país legislatiu. Ací, a la Comunitat Valenciana, evidentment tenim un tancament abrupte, una televisió que hem de tornar a elaborar el marc normatiu de la nova radiotelevisió valenciana.

Tenim un problema de compliment de les normes. I algun compareixent, no recorde qui, va dir que en el tema de l'objectivitat era una qüestió d'actitud i de voluntat política. Perquè hi ha voltes que amb les mateixes normes tenim dirigents polítics que tenen la vocació, el compromís i, per tant, l'actitud de respectar i de ser objectius, i amb les mateixes normes altres fan verdaders abusos.

Per tant, jo sí que crec que és un tema cultural i probablement vosté té raó, en el sentit que des del poder polític o des de. , sí, des dels poders polítics hem, en conjunt, de començar a pensar d'una manera diferent.

Qualitat i audiència. Vostés, la meua opinió després d'escoltar-lo, és que són dos vectors necessaris que se retroalimenten. I moltes voltes les dos coses en els models que tenim no vénen ben referenciades.

Jo crec que una ràdio que no s'escolta i una tele que no es veu no ens serveix. I, per tant, hem d'articular que la gent ens veja, no? , i a més, si és possible, com vosté deia, la qualitat és una garantia d'audiència.

I, per últim, vosté feia referència a la corporació de radiotelevisió espanyola. Probablement és un model que ja se mos ha pogut quedar antic. Però mire, mire, mire, mire si és antic que el nou govern ha pegat tres passos endarrere i ha retrocedit sobre un model que segurament ja era antic després de deu anys.

Però eixa televisió publica espanyola tingué un consell, vosté ho sap, un comité de savis -Emili Lledó, Fernando Savater, el mateix Enrique Bustamante que vindrà ací-, un model d'elecció del director general per majoria qualificada del parlament i, per tant, en algunes mesures transgredí el sistema que teníem fins a eixe moment.

La realitat fon: més transparència, més objectivitat, increment important d'audiència. Televisió Espanyola durant molt de temps fon líder d'audiència. Hui tenim menys transparència, menys objectivitat i una televisió pública que està pràcticament. no compta en la conformació de l'opinió pública de la ciutadania.

Encara que siga antic, jo crec que a partir d'ahí hauríem de construir també el nou model que volem ací.

Gràcies.

El senyor president:

Gràcies, senyora Peris.

I per acabar ja el torn dels grups parlamentaris, correspon ara el torn al Grup Parlamentari Popular. Té la paraula l'il·lustre diputat senyor Jorge Bellver.

El senyor Bellver Casaña:

Moltes gràcies, senyor president.

Vaig a intentar guanyar-me la seua felicitació sent breu en esta intervenció.

Dir-li, senyor Boix, que preparant esta compareixença seua i esta intervenció, he llegit molt del que vosté ha escrit respecte a Radiotelevisió Valenciana, respecte dels models audiovisuals i respecte al que no és això. I he de dir-li que estic radicalment en contra de moltes de les coses que vosté ha escrit i ha expressat.

No estic totalment d'acord en tot el que ha dit vosté ací. Però he de dir-li que lamente una cosa; només lamente que el meu grup parlamentari, que jo mateix no haja proposat que vosté vinguera a comparéixer a esta comissió. Crec que no només s'ha portat una nova visió del tema, sinó que ha sacsat vosté tots els representants dels grups parlamentaris a l'hora de tindre una visió distinta del que estàvem afrontant, que és la redacció d'una nova llei. Per tant, només vull dir-li això, que estant radicalment en contra de moltes de les coses que vosté pensa, no estic totalment d'acord en tot el que vosté ha dit hui ací, però lamente que no se li haja ocorregut a este grup parlamentari convidar-lo a vindre a comparéixer a esta comissió.

Moltes gràcies. (Rialles) (Els diputats parlen entre ells amb el micròfon desconnectat)

Ah! , del que ha dit hui? Home! Jo no sé respecte a qüestions importants, com per exemple el tema dels percentatges o l'aportació d'una visió nova, la plataforma pública per a difondre programació pública i privada. Bé, n'hi ha coses que caldrà discutir-les. No són fàcils de parlar ací. Però, per descomptat, el que li agraïsc és que vosté mos haja donat eixa nova visió, perquè jo crec que, vaja, del que hem estat, i vosté diu que ha estat en les compareixences, del que hem estat sentint fins hui ningú mos havia obert els ulls a qüestions que, torne a dir, no estic d'acord amb moltes d'elles, però… xico! , ha estat bé i ha sigut important. (Rialles)

Jo crec sincerament que sí que s'han de prendre decisions, per exemple, de protecció del sector audiovisual valencià. Però entenc perfectament el que vosté ha dit, i crec que és una nova visió, torne a dir-li, no només una nova visió, sinó que ha sacsat, ha menejat des del fons la forma que jo crec que tots els grups parlamentaris estàvem afrontant la redacció de la futura llei.

Res més i moltes gràcies.

El senyor president:

Molt bé. Gràcies per la seua brevetat.

I sí, efectivament, el senyor Boix ens va acompanyar la setmana passada i, per tant, havia estat escoltant altres compareixences. Molt bé.

El senyor Boix Palop:

En fi, tractaré de vindre més i, si no, per You Tube, no? El vici és el que té.

Moltes gràcies, moltes gràcies pels seus comentaris. I bé, m'alegre que hem compensat el temps que m'he passat un poc, no? , que després, gràcies a la seua amabilitat, heu estat més breus que jo. I bé, si més o menys ha sigut entretingut, una cosa que ens hem emportat tots.

A vore, respecte de les coses que m'heu comentat, què és el que pense jo respecte d'una sèrie de qüestions. Bé, en primer lloc, no? , i ja dic, que agraïsc moltíssim les coses que m'heu dit, no? Però també, una cosa que jo pense que és molt important és que la llei la facen Les Corts. És a dir, que crec que d'este procés de debat, de confrontació d'idees, de no estar d'acord i tal, segur que sorgirà una cosa molt millor de la que faria una persona a soles. I si açò ha servit un poc per a mirar més enllà, fantàstic, i per aportar alguna obertura, fantàstic. Però no es refieu tampoc massa del friqui oficial este, no? , que podria ser perillós.

El que sí que crec és que, i per això jo abans, quan havia parlat d'alegria, havia dit. , que no volia dir alegria, però que era un poc ambició, entusiasme més que alegria, no? , perquè ja sé que l'origen de tot açò és una tragèdia des de molts punts de vista i també personal i per això. Però també per a resoldre en part eixa tragèdia és molt important que hi haja una tele. I perquè eixa tele dure i aguante anys, que no siga un projecte que tinga una vida curta, al context al que anem, s'ha de ser ambiciós, i s'ha de mirar al futur i s'ha de tindre la pretensió de dir, anem a fer la millor televisió pública d'Espanya, cosa que, per cert, és supersenzill, no? , però ja que estem anem a fer una siga potent a nivell europeu.

I ahí me preguntàveu per models comparats. M'ha preguntat el senyor Ferri i m'ha preguntat també la senyora Peris respecte de models comparats concrets.

Jo crec que ahí el que sí que és intel·ligent és pensar quin tipus de model d'audiovisual tenim nosaltres, a qui ens voldríem assemblar. I també, des d'una perspectiva d'estructura de l'estat, a qui ens assemblem. Per exemple, no som Ucraïna, no? , per parlar d'un exemple que va eixir la setmana passada. Però hi ha pocs estats a Europa que tinguen un nivell de regionalització de les televisions públiques equiparable a l'espanyol. I un d'ells, i a més que té una indústria audiovisual potent, i a més és un país civilitzat i a més és un país al qual no està malament assemblar-se i imitar coses és Alemanya.

Aleshores, jo, humilment, jo els recomanaria parar un poc l'atenció al que fan les televisions públiques alemanyes. Per exemple, un estat poblacionalment -crec que li ho preguntàreu la setmana passada al representant de Circom, no? , se diu, Circom-, li ho preguntàreu. Models equivalents per potencia poblacional i comunicativa? Doncs, per exemple, l'estat de Hesse, a Alemanya, l'estat Hesse, és on està Frankfurt, té vora cinc milions i mig, sis milions d'habitants, i té una radiotelevisió pública, l'HR, no? , que funciona molt bé. I és una radiotelevisió pública d'un land només i funciona molt bé, i té audiència i tal.

Quin tipus de productes fa? Fa de tot. Fa sèries, fa pel·lícules, fa moltíssimes coproduccions amb altres televisions públiques alemanyes, participen en productes en la televisió pública alemanya que coproduïxen, participen en 3 Sat, fan moltes coses, i fan productes culturals molt potents. La televisió alemanya té una part també molt potent de teatre, d'òpera, de llibres. Tenen audiència i, ja dic, funcionen bé.

És a dir, que hi ha models, hi ha models per ahí als quals mirar. Països poblacionalment o regions poblacionalment semblants a la nostra i que tenen una televisió pública.

Hi ha altres länder alemanys que el que fan és unir-se amb altres. Ací açò és anatema, no? Però ens dóna una pista de com d'important és la cooperació. És a dir, hi ha altres länder alemanys que directament han dit, mira, nosaltres amb dos, tres milions d'habitants no anem a poder tindre una televisió potent i que ho faça bé, doncs ens unim amb el land del costat i fem una per a dotze o quinze milions d'habitants, amb desconnexions regionals, amb seus regionals molt potents, però.

L'escala és molt important en el mercat audiovisual, i d'això s'ha de ser conscient. Tu amb una televisió valenciana no podràs anar amb tots els teus productes ni amb una majoria dels productes al mercat, però si vols anar almenys amb alguns per a fer això de disseminar identitat cultural valenciana, o ho fas també tractant de buscar sinergies amb els que pots compartir coses o no hi ha manera.

Per cert, sinergies que s'haurien de compartir també amb Radiotelevisió Espanyola, a la qual s'hauria de fer canviar el xip radicalment en tot. O siga, no és possible que en una televisió en un país tan centralista com França siga més habitual en França que hi haja sèries o pel·lícules fetes per la televisió francesa que passen a Niza, o a Marsella, o a Lyon o a Lille, i ací tot passa a Madrid. He posat abans l'exemple de El ministerio del tiempo, no? , unes portes que algú en l'Edat Mitjana quan Madrid tenia quatre-cents habitants va posar en Madrid i aleshores tota la història ja. , estan en Madrid. I per això la sèrie ha de ser en Madrid, no? No sé, podria haver sigut en. quina era la ciutat important espanyola en eixa època? Toledo, Valladolid. Però no, no. És a dir, no hi ha un xip ací.

Només les sèries localistes se'n van fora, quan és una cosa d'un. , això, localisme agrari, no? , això folklore. Per això, per a fer canviar el xip a Televisió Espanyola des d'ací també hauríem de fer propostes, productes, dir-li a Televisió Espanyola, nosaltres hem tingut. , doncs pensem en l'última època de Radiotelevisió Valenciana, productes audiovisuals superdignes, superinteressants, jo què sé, Da Capo, les històries de Gormandia, L'alqueria pot ser era més localista, però vull dir productes molt interessants. No hem tractat tampoc d'aconseguir disseminar-los a Espanya. I això ho hauríem de fer. Això les televisions alemanyes regionals ho fan i ho saben fer. També és de veres que l'estructura de la televisió pública alemanya estatal és totalment diferent, eh, és totalment diferent. Que hem de canviar el xip! Però, vaja, vull dir, que açò és poquet a poquet, perquè la televisió alemanya.

Després. (Un diputat intervé amb el micròfon desconnectat) Sí. No, no, està clar. No, però vaig a dir, però vaig a dir, vaig a dir en seu de Corts Valencianes una barbaritat, una barbaritat. (Veus) O siga, no és possible que entre la televisió balear, catalana i valenciana fer un gran producte audiovisual compartit, en compte de per a cinc, set, o un milió d'habitants, per a dotze, catorze? Com és possible que no haja sigut possible en vint-i-cinc anys de televisions autonòmiques? Això ens ho hem de fer mirar tots. I els alemanys això ho fan amb tota normalitat.

Ja dic, jo me miraria eixos models, me miraria eixos models.

Després, respecte al canvi cultural, ho comentava el senyor Montiel i ho comentava també la senyora Peris. És de veres que tot això suposa un canvi cultural i els canvis culturals són lents. Ara bé, jo crec que no és només un canvi cultural. És a dir, que els espanyols no som diferents a les persones d'altres països. Nosaltres funcionem amb un sistema d'estímuls i incentius. Jo m'enrecorde, i se posa sempre eixe exemple, la llei antitabac del govern. Tothom deia «no, a Espanya és impossible que això se complisca». Miren, quatre sancions fetes a quatre bars. I clar que hi ha incompliments, però en general se complix. És a dir, si tu poses mecanismes de control i tens mecanismes equilibrats que generen dinàmiques correctes de funcionament, normalment ens adaptem tots, ens adaptem.

Aleshores, si fem un bon disseny institucional, a poc a poc -això no serà d'un dia per a un altre-, però a poc a poc se generaran noves dinàmiques, que no se basaran només en nomenar un director general de radiotelevisió valenciana que siga recte, perquè -jo ho lamente, però ni de mi mateix me fiaria-. És a dir, tu has de posar les persones el més rectes i competents possibles, però en un entorn institucional i de control, amb un regles que servisquen perquè facen les coses i les tries bones. I això es fa amb controls, amb transparència i amb eixos mecanismes per a garantir la independència que més o menys jo havia pensat.

I està clar que la tele de Televisió Espanyola de Rodríguez Zapatero, del govern de Rodríguez Zapatero, dins el model espanyol i l'evolució, és el màxim al qual hem aconseguit arribar a Espanya. I era més o menys presentable, però comparat amb el que n'hi ha per ahí, encara era molt governamental.

Ara bé, ¡home! , millor això que altres exemples que ara mateix tenim a Espanya, a la televisió nacional i a moltes autonòmiques. ¡Clar que sí, molt millor! Però jo tractaria d'anar un poquet més enllà, perquè estem en eixes condicions. És a dir, perquè podem fer això, tindre la millor d'Espanya. Els valencians tenim la millor d'Espanya i una de les millors d'Europa.

Després, el tema del sector públic i el sector privat -ho comentava el senyor Montiel, ho comentava el senyor Ferri-. Evidentment, si se fa un consell de l'audiovisual, ja dic, jo el faria amb eixe model independent, com el que planteja també Teledetodos. A eixe consell, li has de donar competències. Però, vull dir, com és normal, com té el consell català. I això que estem en un model molt poc…, no tan ambiciós com podria ser el català, però ho té amb tota normalitat. I com el té el francès. Però és que el francès determina quines empreses tenen les llicències, nomena el director de les televisions públiques franceses…

És a dir, és una cosa absolutament normal, fins i tot en models no massa ambiciosos. És a dir, si ho crees és per a fer coses. Bàsicament, la regla és: si tinc un consell de l'audiovisual valencià és perquè el govern valencià no tinga res a decidir important en matèria de regulació del mercat audiovisual. Punt. Totes les competències de regulació del mercat audiovisual privat, al consell de l'audiovisual. La regla és supersenzilla.

I una altra cosa. Això no vol dir que el Consell no puga fer després polítiques de promoció, que són molt importants, d'ajudes públiques i tal, i no sé què, però la regulació del sector, al consell de l'audiovisual. Si no, no el crees. Per a tindre un òrgan ahí per a no fer res… Per exemple, l'andalús a Espanya. «No, és que és consultiu i fa informes. » Sincerament, basta mirar Canal Sur. És que…

S'ha de parlar de mitjans privats a la llei. A vore. Jo no tinc clar -això és una decisió vostra-… jo no tinc clar que siga convenient que en la llei de radiotelevisió valenciana hi haja massa coses sobre la regulació del mercat privat de l'audiovisual o sobre la regulació del consell de l'audiovisual. Jo crec que són coses diferents i que convé que la llei de radiotelevisió valenciana siga la llei de radiotelevisió valenciana. I després l'altra, la del consell de l'audiovisual i el sector audiovisual. O dos. Eixes sí que podrien potser anar juntes. Però esta és millor que siga jo crec una específica, entre altres coses també, perquè vaja més ràpid, perquè hi ha certa urgència per a certes coses.

Però, en la llei de radiotelevisió valenciana, si tu dius que te va a nomenar el director general el consell de l'audiovisual, ja estàs predeterminant competències del consell de l'audiovisual, que després la llei futura del consell de l'audiovisual haurà de tindre en compte. És a dir, estàs predeterminant una sèrie, una sèrie de decisions.

Més coses que també plantejava el senyor Ferri. Els temes de contractació, tant de personal com contractació en general. La regla fins ara és que una empresa pública, crees una empresa pública, eixes empreses públiques tenen moltíssima llibertat per a contractar, tant serveis, per a contractar programes, com per a contractar personal. Al meu parer, al meu parer, estaria bé -i això és una proposta també que podeu fer ací a Les Corts, que les Corts Valencianes foren un dels primer parlaments autonòmics, perquè només hi ha una llei de contractes a Navarra, i sobre empreses públiques molt poca cosa que s'allunye de la legislació estatal vigent-, estaria bé que el parlament valencià es plantejara si les empreses públiques han d'estar regulades, les empreses públiques valencianes han d'estar regulades com fins ara, que bàsicament la regla és: «Tu fes el que vullgues quan contractes la gent i quan contractes personal. »

Jo crec que no estaria de més un enquadrament legal que diguera: «Mira, els valencians hem detectat que hi ha un problema -perquè hi ha un problema no només ací, però també ací-…» I dir: «Està molt bé gastar el dret privat, però, mira, açò és una empresa pública, no és estrictament privada, i anem a…» Serà menys flexible, serà menys tal, però, per exemple, per a seleccionar personal, anem a establir unes regles clares, que no depenguen de la bona voluntat del consell d'administració de torn, encara que el consell d'administració de torn pot ser ell qui prenga la decisió, però que li vinga autoimposada des de fora que per a triar personal ha d'establir una sèrie de criteris.

Això connecta, quan parlem del personal, amb el tema. , que també m'ha preguntat el senyor Montiel, sobre la situació dels extreballadors. Ací tothom ha esquivat el tema en la comissió. I en general, no…, crec que ho dia abans…, no sé qui ho dia. Alguns diuen: « Els extreballadors…» Però a la vegada diuen: «Tots, però només seran sis-cents, però a més han d'entrar els de les universitats…» És un poc la retòrica habitual.

A vore. El meu plantejament és que els extreballadors tenen uns drets que estan reconeguts per l'ordenament jurídic i que, a més, ells han lluitat per ells, i és evidentment de justícia reconéixer-los, i a més, els tenen en l'ERO que està aprovat. Això, evidentment, les Corts Valencianes, quan posen en marxa la radiotelevisió pública, han de tindre en compte això, eixa previsió, perquè la mateixa Generalitat es va comprometre a això i així està pactat.

Ara bé, és evident que jo no tinc ni idea de quants treballadors ha de tindre una televisió pública, perquè jo no em dedique a això. Jo puc saber d'això, de models de regulació per a garantir la independència, però de quants treballadors té una televisió pública, no tinc ni idea. Jo sent a Rosa Vidal i dic: «Esta dona ho sabrà. » Però jo què he de dir ahí.

Però el que tinc clar és que tu definixes quina televisió vols i què vols fer, parafrasejant el nostre govern valencià, definixes el què, què vols fer, quants canals, quin tipus de televisió. I una vegada tens definit el què, els que saben d'això té diuen els quants. I una vegada saps els quants, els han de seleccionar. ¿Com? Respectant eixos drets. Però, ¿amb quin criteri? I me sembla també superevident. Si volem una tele que funcione, que siga bona, que puga fer tot el que jo he dit i que els pugues dir a eixos treballadors, «¡eh! , que esteu ahí i la tele serà informativament vostra, aneu a manar vosaltres, aneu a marcar la línia informativa», hem de garantir que eixos treballadors siguen els millors, els millors.

Un procés de selecció, on es respecten els drets dels treballadors, on es compte l'experiència, que, per altra banda, és un element normal a comptar quan una empresa pirvada també contracta. Tenim extreballadors que han estat en televisió valenciana, que han estat treballant molts anys i que han demostrat moltíssima experiència, que saben fer les coses fenomenalment… I els millors, els millors. ¿Qui ho ha de seleccionar això? Doncs ho hauran de seleccionar els organismes de la nova televisió, que jo no tinc tampoc ni idea d'audiovisual i jo no sé quin càmera és millor que un altre, però jo supose que la lògica diu que s'han de seleccionar els millors. I a partir d'ahí, estarem en condicions de tindre un sector audiovisual el millor possible.

Però, vaja, no tinc cap dubte que eixos extreballadors estaran entre els millors. El que passa és que no estaran tots; si no, van a ser-ne mil sis-cents. Per això n'hi hauran uns i n'hi hauran altres que no. També si eixa televisió publica funciona i el sector audiovisual funciona, n'hi haurà més feina en el sector. Però, vaja, vull dir… Ho dic per tractar de ser sincer i dir el que pense i no esquivar la qüestió.

I respecte de més temes. Per acabar, el tema de la qualitat és molt evident que si tu fas eixos productes ambiciosos i de qualitat, servix la tele; si no, no. Però eixa és una cosa que crec que és important que en fer la llei, se tinga molt clar. És a dir, fer una televisió perquè tinga una audiència ínfima i fer un xurro dels huitanta que després no tinga cap presència social i cap importància informativa, encara que per condemna -perquè com Televisió Espanyola ho fa tan malament i els mitjans privats tampoc no arriben-, per condemna, acabarà mirant la gent, sobretot, els informatius, perquè no hi ha altra cosa, no hi ha… Però encara així, si ho fas malament, tindrà molt poca repercussió. Però per a fer això, no ens posem.

Aleshores, jo, el que els desitge és moltíssim èxit, que treballen molt bé i espere haver sigut… (Veus i rialles)

El senyor president:

Jo crec que el que toca… (Veus i rialles) Jo crec que el que toca sí que és posar-se… (Veus) A vore, un segon. Demana la paraula la il·lustre diputada Rosa Peris. Diga, senyora Rosa.

La senyora Peris Cervera:

No. Simplement perquè en la rèplica Andrés ha parlat que pareix que la meua compareixença haja sigut entretinguda. No. Jo crec que no ha sigut entretinguda. Jo crec que el correcte seria dir que vosté ha oferit una visió radicalment diferent d'allò escoltat fins ara. I, per tant, també li ho agraïm. Però no se tractava d'entretingut.

El senyor president:

Molt bé. Agraïm al professor Boix la seua presència en la compareixença, li ho agraïm molt sincerament.

I s'ha anomenat hui en diverses ocasions el professor Bustamante. He de dir-los que en la pròxima sessió vindrà el professor Bustamante a comparéixer. Ahí en conversa telefònica li ho contava jo a un amic que venia el professor Bustamante, i com estem pràcticament a un quart d'hora d'horari Champions, la resposta del meu amic va ser: «¡Carai! , porteu el Messi de la televisió. » (Rialles) Doncs, la setmana que ve.

S'alça la sessió.

(Se suspén la reunió a les 20 hores i 27 minuts)

