Comissió de Política Lingüística realitzada el dia 2 d'abril de 2009. Comença la reunió a les 16 hores i 36 minuts. Presideix el diputat senyor Juan Mariano Castejón Chaler. Reunió número 3.

Informe de la presidència de la comissió sobre les memòries d'activitats de l'Acadèmia Valenciana de la Llengua corresponents als exercicis 2006 i 2007 (RE número 11. 508 i 27. 953)

El senyor president:

(Inoïble)

. Política Lingüística. Com és habitual en totes les comissions, la senyora secretària si fa el favor de vore si tenim quòrum.

(La senyora secretària passa llista per tal de comprovar si hi ha quòrum)

El senyor president:

Moltes gràcies.

Primer punt de l'ordre del dia: l'aprovació de l'acta de la sessió anterior. Com és habitual, la tenen als seus dossiers. I, si no hi ha cap al·legació, la donaríem per aprovada.

Bé, donem per aprovada l'acta de la sessió anterior.

El senyor president:

En el segon punt de l'ordre del dia figura l'informe de la presidència sobre les memòries d'activitats de l'Acadèmia de la Llengua corresponent als exercicis 2006 i 2007.

I, com en anys anteriors, la memòria -en este cas de dos anys, 2006 i 2007- ja es va remetre als diferents grups polítics, a les seues senyories. La memòria que, com tot el món sap, com és preceptiu, va estar elaborada per la junta de govern de l'Acadèmia Valenciana de la Llengua, de la mateixa manera que en els anys anteriors, com dia, es va remetre a Les Corts, i per part, en este cas de la presidenta de l'Acadèmia Valenciana de la Llengua, es van fer les còpies i es va repartir a cadascun dels grups polítics als representants de tots els grups parlamentaris.

Simplement, per la meua part, recordar que la Llei 7/1998, de creació de l'Acadèmia Valenciana de la Llengua, disposa, concretament en l'article 19, que correspon al president de l'Acadèmia -en este cas presidenta- elevar anualment a les Corts Valencianes -lligo textualment- i al president de la Generalitat valenciana, una memòria de les activitats de la institució, ja que com diu l'article, concretament el 7.

, ens diu clarament que serà competència de l'Acadèmia Valenciana, elaborar i elevar al Consell de la Generalitat i a les Corts Valencianes una memòria anual que, a més de disposar les seues activitats durant l'exercici, s'arrepleguen les observacions i consells pertinents per a l'ús normal del valencià i en qualsevol de les seues manifestacions.

Les memòries, els dos volums de les memòries que tenen vostés, arrepleguen de forma, ja dia, molt exhaustiva les activitats realitzades des de la junta de govern, amb tots els acords del ple, fins a la darrera de les seues comissions, passant per cadascuna de les seccions, tant de gramàtica, de lexicografia, onomàstica, foment de l'ús del valencià, assessorament lingüístic, publicacions, aplicacions, convenis, fins i tot la darrera part de la memòria econòmica. Avui, per tant, donem compte dels anys 2006 i 2007.

De l'any 2006 sí que m'agradaria destacar que este any va representar una major projecció a tots els nivells per part de l'Acadèmia Valenciana de la Llengua, ja que va augmentar, podem dir, el nombre d'exposicions, campanyes de promoció de la lectura, conferències, cursos, seminaris, jornades, etcètera, etcètera. És a dir, és com un nou impuls que se li va donar a l'acadèmia valenciana. Després de l'aprovació en este any de la

Gramàtica Normativa

i del

Diccionari Ortogràfic Valencià

, en 2006 -estem parlant de la primera memòria- es va difondre fonamentalment la labor d'aquestes dos principals obres, una vegada publicades.

En el 2006 la col·laboració amb altres institucions i, fonamentalment, amb les universitats públiques valencianes, es va eixamplar d'una forma molt notable i l'acadèmia valenciana va estar present, no només, evidentment, en les universitats valencianes i espanyoles, sinó inclús en les europees.

La celebració en l'any 2006 de l'Escriptor de l'Any es va dedicar al filòleg Manuel Sanchis Guarner. Sens dubte, jo crec, a títol personal i a títol del Grup Parlamentari Popular, que un merescut homenatge, després de vint-i-cinc anys de la seu mort, fonamentalment per la seua important contribució i compromís en favor del valencià.

L'Acadèmia Valenciana de la Llengua també va portar a terme l'any 2006 una aposta pel llibre en valencià, col·laborant amb la difusió d'autors i obres a través de campanyes realitzades per editorials i mitjans de comunicació. Així mateix, va organitzar dos jornades, la primera titulada Propostes d'estil en l'àmbit de la comunicació pública, i la segona dedicada a la toponímia i antroponímia del Maestrat i dels Ports, que es va celebrar a la comarca del Baix Maestrat, concretament a la localitat de Sant Mateu, capital històrica del Maestrat.

El 2006 va ser l'any de l'Acadèmia Valenciana de la Llengua per renovar els seus òrgans de direcció, tant la junta de govern com les diferents seccions, i això es va portar a terme transcorreguts els cinc primers anys d'existència de la institució. En este temps, l'acadèmia valenciana ha realitzat un esforç per a oferir un bon servici a la societat i convertir-se en una institució de La Generalitat coneguda i valorada.

L'informe per a l'any 2007, com era el del 2006, també arreplega d'una forma detallada tota la seua activitat. La principal tasca jo diria que d'este any va ser l'elaboració del

Diccionari Normatiu Valencià

. També la commemoració del setanta-cinc aniversari de les Normes de Castelló va resultar, evidentment, un altre dels esdeveniments més destacats de 2007, perquè l'acadèmia va tornar -podíem dir- a la capital de la Plana, on se va celebrar, concretament a la Casa Matutano, un ple, al carrer dels Cavallers, que, com recordaran, allí van ser signades les normes ortogràfiques. Mos porta bons records això.

Al mateix temps també es va decidir per unanimitat de tots els acadèmics dedicar la figura de l'Escriptor de l'Any 2007 a les personalitats que van fer possible la concreció d'una normativa ortogràfica. Com sabran tots vostés, l'església de Sant Miquel va acollir l'exposició commemorativa de les normes de Castelló, que van coordinar com a comissaris acadèmics el senyors. , els acadèmics Josep Palomero i Lluís Messeguer. L'exposició en una versió més reduïda va recórrer nombroses localitats, tant en centres educatius de primària com de secundària de tota la comunitat.

Durant este any 2007 també es va treballar amb l'edició de nous vocabularis, cursos de valencià, convenis amb les universitats valencianes, publicació de llibres. I també va tindre una presència destacada, tant en esdeveniments culturals, internacionals, com en la Fira del Llibre de Frankfurt, on es va presentar la versió a l'alemany de Tirant lo Blanch.

L'acadèmia va continuar en estos anys 2006-2007, en els quals feren una recopilació del que són les memòries presentades en estos anys, com ho està fent en l'actualitat amb la tasca de ser una institució, no sols normativa, sinó també activa des del vessant social, perquè el valencià, la llengua valenciana, cada volta siga una llengua més integrada en la vida de tots els ciutadans de la nostra comunitat.

M'he permés una valoració, més que una valoració, una recopilació de totes les dades d'estos amplis dossiers que representen les memòries tant de 2006-2007 que, com és preceptiu, ens va lliurar l'Acadèmia Valenciana de la Llengua.

Pronunciament de la comissió sobre les compareixences de la presidenta de l'Acadèmia Valenciana de la Llengua per a informar sobre les actuacions que ha portat o està portant endavant l'acadèmia perquè tant les institucions públiques com les privades apliquen el contingut de la Llei d'ús i ensenyament del valencià i n'atenguen les recomanacions pel que fa a les publicacions i als escrits oficials amb projecció social, i per a informar sobre les activitats, les actuacions i les tasques que ha desenvolupat, desenvolupa i sobre les que té programades l'entitat per a complir els objectius que en motivaren la creació, sol·licitades pel Grup Parlamentari Socialista (RE números 29. 666 i 29. 675)

El senyor president:

Per tant, una vegada donat compte de la memòria, passem ja al tercer punt de l'ordre del dia, que concretament diu: pronunciament de la comissió sobre la compareixença de la presidenta de l'Acadèmia Valenciana de la Llengua per a informar sobre les actuacions que ha portat o està portant endavant l'acadèmia, perquè tant les institucions públiques com les privades apliquen el contingut de la Llei d'ús i ensenyament del valencià i n'atenguen les recomanacions pel que fa a les publicacions i als escrits oficials amb projecció social, sol·licitada pel Grup Parlamentari Socialista.

Cal dir que abans hem pactat amb els grups parlamentaris que, tant amb el punt número 3 com el punt número 4 se procedirà al debat de forma agrupada, en canvi que la votació la farem per separat. Per tant, el quart punt seria: pronunciament de la comissió sobre la compareixença de la presidenta de l'Acadèmia Valenciana de la Llengua per a informar sobre les activitats, les actuacions i les tasques que han desenvolupat, desenvolupa i sobre les que té programades l'entitat per a complir els objectius que en motivaren la creació, sol·licitada també pel Grup Parlamentari Socialista.

Per tant, la portaveu. , vint minuts han quedat pactats, vostés se repartixen el temps com vullguen.

Per tant, la representant, en este cas, la senyora Crespo, del Grup Parlamentari Socialista, té la paraula.

La senyora Crespo Domínguez:

Gràcies, senyor president.

Senyories, vaig a motivar el perquè d'aquesta sol·licitud de compareixença de la presidenta de l'Acadèmia Valenciana de la Llengua.

Partint que el valencià ha de ser una llengua usada amb naturalitat, una llengua d'ús necessari i una llengua a la qual se li reconega prestigi social en tots els àmbits, continuem assistint massa sovint a incompliments de l'ús normal i oficial per part de certes administracions públiques, una d'elles és la Diputació d'Alacant.

El 29 de setembre de 2005 el president de la Diputació d'Alacant, José Joaquín Ripoll, va fer l'últim pas a la castellanització total d'aquesta institució i va presentar el seu nou portal d'Internet completament en castellà. En l'antic portal, que fins 2005 funcionava, es podia triar entre castellà o valencià, i així ho fan les altres dues diputacions, és a dir, la de València i la de Castelló, respectant la Llei d'ús i ensenyament del valencià, donant a triar l'opció d'accés i navegació en la nostra llengua.

Però el valencià ha desaparegut totalment de la pàgina web de la Diputació d'Alacant, fins i tot en la capçalera que en la versió anterior era «Diputación de Alicante/Diputació d'Alacant», i ara està sols en castellà.

Cal recordar també que el BOP d'Alacant s'edita sols en castellà, així com molts rètols i senyals de trànsit en carreteres de la província, o pràcticament la majoria de cartells anunciadors d'obres públiques de la diputació i, per suposat, el plenari.

Amb tots aquests exemples pretenc denunciar la nul·la sensibilitat per part de la institució provincial d'Alacant i, si vostés ho consideren, transmetre directament aquests incompliments i altres a la presidenta de l'Acadèmia Valenciana de la Llengua. Perquè si mirem la normativa i el nostre Estatut, queda més que especificat el paper de l'Acadèmia Valenciana de la Llengua, creada pel govern valencià per a vetllar sobre aquestes qüestions.

Senyories, si m'ho permeten, vaig a fer un xicotet recorregut per les diferents lleis a fi de refrescar la memòria de tots nosaltres, ja que la solució a tots aquests incompliments bé donada per llei.

Atenent la Llei orgànica 5/1982, d'1 de juliol, d'Estatut d'autonomia de la Comunitat Valenciana, on s'estableix en l'article 7 que els dos idiomes de la Comunitat Valenciana són el valencià i el castellà, on s'especifica que la Generalitat valenciana germanitzarà l'ús normal i oficial de les dues llengües i adoptarà les mesures necessàries per assegurar-ne el coneixement.

També la Llei 4/1983, de 23 de novembre, d'ús i ensenyament del valencià, que va suposar un compromís, ara fa vint-i-cinc anys, per part de La Generalitat en defensa del patrimoni cultural de la nostra comunitat autònoma i, de forma especial, en la recuperació del valencià definit com a llengua històrica i pròpia del nostre poble, una llei que tracta de superar la relació de desigualtat existent entre les dues llengües oficials de la Comunitat Valenciana, i disposa actuacions necessàries per a impulsar l'ús del valencià en diferents esferes de la societat, afavorint l'equiparació efectiva i real entre el valencià i el castellà. Afirma també que el valencià és part substancial del patrimoni cultural de tota la societat valenciana i, en conseqüència, el govern valencià es considera posseïdor de la capacitat necessària per a possibilitar que els diferents sectors socials en tota la Comunitat Valenciana se senten compromesos en el procés de recuperació de l'idioma.

Conscients que ha de ser així, el govern valencià va delegar en el Consell Valencià de Cultura l'elaboració d'un dictamen aprovat el 3 de juliol de 1998 sobre qüestions lingüístiques valencianes, del qual és interessant, per l'assumpte que hui ens ocupa, destacar el següent.

Amb la perspectiva de reforçar la nostra autoestima com a valencians, d'afirmar i potenciar la nostra personalitat diferenciada, ha arribat el moment, 1998, de consensuar, primer, i aplicar, després, mesures i polítiques urgents per a promocionar l'ús del valencià a tots els nivells. Unes mesures per a traure el valencià de la situació marginal en què es troba a l'esfera pública, per tal de donar-li un futur real i digne, conjurant així el perill real d'una desaparició a curt termini.

Entre les mesures que ja en 1998 el Consell de Cultura Valenciana reclamava es trobaven les següents:

Una programació essencialment en valencià de les televisions i ràdios públiques valencianes, com a difusors culturals i instrument de formació de la ciutadania. I perquè l'esperit de la seua llei de creació marca obligació en allò referent a la promoció i protecció lingüística de la llengua pròpia de la Comunitat Valenciana.

Una actitud exemplar de l'administració valenciana en l'ús de la llengua, tant en el que fa ressò a les compareixences públiques dels responsables polítics, com per a la resta de les actuacions oficials, com puguen ser publicacions, la publicitat o documentació administrativa.

En aquest cas, la Diputació d'Alacant, una de les administracions públiques més significatives de la província, any rere any incompleix sistemàticament la llei.

Per a la PP de la Diputació d'Alacant el valencià no existeix, i per aquesta raó la cultura sols s'expressa en castellà, sense importar-li res els valencianoparlants i el respecte a una llei que ja té vint-i-cinc anys.

Per aquesta raó vull expressar a la presidenta de l'Acadèmia Valenciana de la Llengua aquests fets greus que ens priva d'un dret estatutari i constitucional, en no complir la Diputació d'Alacant, una institució pública, democràtica i valenciana, els manaments legals i vigents que atorguen uns drets als ciutadans.

En cap moment el president de la diputació compleix el precepte d'atorgar una protecció especial i promoció del valencià.

Una de les raons per a demanar la compareixença de la presidenta de l'Acadèmia Valenciana de la Llengua és perquè ella és la que ha de vetlar per l'ús oficial del valencià en la Comunitat Valenciana i també, de forma especial, en l'administració pública, en institucions públiques. Eleve una queixa, esta presidenta, per la inapreciable i insuficient promoció i ús de la llengua valenciana, que és oficial i pròpia de la Comunitat Valenciana, al president de la Diputació d'Alacant, a fi que tots els valencians guanyem en quotes de llibertat, justícia i equitat lingüística.

L'altre àmbit on també es pot veure una discriminació constant de la llengua és l'eclesiàstic. Ahí, ja en l'any 1998, el Consell Valencià de Cultura els va fer una recomanació, una crida al món eclesiàstic per tal que se sumara a l'impuls de la valencianització.

Em consta que fins a hui, i malgrat les bones intencions de la presidenta de l'Acadèmia Valenciana de la Llengua, continua la falta de sensibilitat i indiferència que mostra l'arquebisbat de València referent a l'edició de texts litúrgics, catequètics i altres temes religiosos per negar-se o donar llargues en constituir una comissió interdiocesana perquè es pronuncie sobre les propostes fetes per l'Acadèmia Valenciana de la Llengua, cosa que té demanada des de l'any 2002 l'Acadèmia Valenciana de la Llengua.

És una pena que l'arquebisbat no haja trobat temps ni sensibilitat per a considerar la proposta que li fa una institució, que espere que la seua presidenta, si ve a aquesta compareixença, ens puga explicar, per què, si no és així, sols té una lectura: l'església ni vol ni té ganes de contribuir en la normalització i ús de la llengua pròpia de milers de catòlics valencianoparlants.

M'agradaria transmetre a la presidenta de l'Acadèmia Valenciana de la Llengua

que ja és hora d'oblidar-se d'eixa comissió interdiocesana i actuar tal com toca: exercint les seues funcions, vetlant per un ús normal de la llengua, demanant publicacions en valencià de texts religiosos, catequètics i litúrgics, ja que de segur molts catòlics valencians li estaran agraïts, que defensen la seua identitat catòlica i valenciana.

I respecte a la no-exigència del requisit lingüístic, per part de les conselleries, en oposicions per accedir a places de funcionari públic en les diferents administracions públiques, és un fet que cada vegada està més generalitzat. Això també evidencia una falta d'interés en fer que s'aplique l'ús normal i oficial per part dels màxims responsables de La Generalitat. L'última dada és alarmant: La Generalitat sols exigeix el coneixement de la llengua a l'1,2% dels funcionaris.

Per tant, demanar la compareixença de la presidenta de l'Acadèmia Valenciana de la Llengua, també és per demanar-li que mostre el seu malestar pels atacs constants a la llengua valenciana, que continua sent la germana pobra del castellà a tots els efectes.

Demanar que actue perquè no és acceptable que més del 60% dels valencians continuen tenint dificultat a l'hora d'exercir un ús normal de la llengua en la Comunitat Valenciana, ja siga en les relacions amb l'administració, ajuntaments, diputacions, Generalitat, universitats o inclús en les institucions de l'estat radicades ací, a la terra, però també en pàgines web oficials, en retolació de vies, edificis o en la toponímia.

Demanar que vigile de prop perquè el valencià siga cada vegada menys una llengua discriminada, perquè en la Comunitat Valenciana, els únics parlants que tenen tots els drets preservats són els monolingües de parla castellana.

És una autèntica pena que nosaltres, els valencianoparlants, ens hàgem de preservar els nostres drets lingüístics a través d'una llei d'ús i normalització que, dic de pas, hui en dia és l'única que dignifica el valencià.

I per a acabar, demanar a la senyora presidenta de l'Acadèmia Valenciana de la Llengua, -si ve- que propose un pacte pel valencià, vista la situació actual, on s'impliquen el Consell, les Corts Valencianes, les diputacions, els ajuntaments i les associacions cíviques, per plasmar actuacions urgents perquè el valencià puga sobreviure.

Res més i moltes gràcies.

El senyor president:

Moltes gràcies.

Continuem amb la paraula, també, el Grup Socialista. En esta ocasió, per part de la diputada senyora Sol Sorribes.

La senyora Sorribes Martínez:

Moltes gràcies, senyor president.

Bé, vaig a continuar una miqueta desenvolupant alguns punts que ja ha tractat la meua companya.

La Llei 7/1998, de 16 de setembre, de creació de l'Acadèmia Valenciana de la Llengua, diu en l'apartat «ens de referència normativa» del seu preàmbul, que «les seues decisions en la matèria siguen vinculants per a les administracions públiques, el sistema educatiu, els mitjans públics de comunicació i altres entitats o òrgans de titularitat pública o que compten amb finançament públic».

Els objectius que motivaren la creació de l'Acadèmia Valenciana de la Llengua, enunciats en el dictamen sobre la llengua del Consell Valencià de Cultura, són el reforçament de l'ensenyament en valencià i de valencià en tots els seus nivells; la programació essencial en valencià en la televisió i la ràdio públiques valencianes; l'actitud exemplar de l'administració valenciana en l'ús de la llengua, tant pel que fa a les aparicions públiques dels responsables polítics com a la resta d'actuacions oficials: publicacions, publicitat, documentació, etcètera; la política sistemàtica de promoció en l'ús del valencià en el comerç i en la publicitat en particular, i en general, en la vida econòmica. Igualment, en la indústria cultural: en el llibre, en la premsa, el teatre, etcètera, etcètera, i la crida al món eclesiàstic perquè se sume en el seu àmbit a este impuls de valencianització.

Però anem punt per punt, anem a pams.

El primer d'ells és el reforçament de l'ensenyament en valencià. Segons dades facilitades per la unitat d'educació multilingüe de la Universitat d'Alacant, a partir de les enquestes que es van realitzar als pares durant el període de matriculació del curs 2008-2009, 92. 000 xiquets no tenen l'opció d'estudiar en valencià, malgrat que hi ha un cert interés per part de les famílies perquè aixina ho facen, perquè La Generalitat oferix una oferta que creix molt lentament.

Enguany, este curs passat, sols dos centres de la demarcació d'Alacant s'han incorporat en esta província a programes educatius en valencià.

Segons la demanda, si s'augmentara el nombre de centres en què l'ensenyament s'impartix en valencià, sols en la ciutat d'Alacant, en la demarcació d'Alacant, el percentatge de xiquets que rebrien les classes en valencià passarien, en un període de quatre anys, del 15 al 30%. Es duplicarien. I totes eixes dades únicament referides a l'escola pública, perquè a hores d'ara és l'única que oferix la possibilitat d'estudiar en valencià.

Què ha fet, què està fent, què pensa fer l'Acadèmia Valenciana de la Llengua al respecte? Això és el que li demanem a la senyora presidenta, l'honorable presidenta de l'acadèmia, que ens explique.

Segur que la presidenta de l'acadèmia, que és filòloga, sabrà igual que jo que els programes d'immersió lingüística aconseguixen que els alumnes siguen capaços de parlar i escriure correctament en valencià, en castellà i inclús en una tercera llengua, cosa que sens dubte alegraria moltíssim el conseller d'Educació.

Segurament, l'honorable presidenta, que és docent, igual que jo, també estarà d'acord que és necessària la catalogació lingüística dels llocs de treball de secundària amb l'exigència del requisit lingüístic com a condició necessària per a accedir a la docència en centres públics, tal com demana l'article 23 de la llei d'ús i ensenyament.

Què ha fet, què està fent, què pensa fer l'Acadèmia Valenciana de la Llengua en este aspecte és el que ens ha d'explicar l'honorable presidenta.

Respecte a la programació, el segon punt seria la programació en valencià de la televisió i la ràdio públiques valencianes. Hi ha una auditoria signada per Ernst & Young sobre l'ens públic Radiotelevisió Valenciana i les seues societats dependents, realitzada sobre dades de l'exercici 2006, que entre els seus objectius estratègics marcats assenyala que l'ens públic ha de ser un instrument fonament al servei de la nostra llengua per a promocionar-la, protegir-la i fomentar la seua utilització i, per acomplir este objectiu, informa que les accions a desenrotllar són l'augment de les hores totals d'emissió en valencià.

Segons este informe, els continguts en valencià van perdre en 2006 un 13% d'hores d'emissió, mentre que les emeses en castellà havien augmentat un 14% respecte a l'any anterior.

Si bé és cert que les emissions en valencià suposaven un 49% sobre el total d'hores emeses, no ho és menys que pràcticament totes elles ho són en Punt Dos, la qual cosa ens porta a deduir que eixes 549 hores que es van perdre en 2006 respecte a 2005, ho han fet totes elles en Canal 9 i no en Punt Dos, un canal que té qualitat, però que sols té un 2% d'audiència.

Respecte a l'actitud exemplar de l'administració valenciana en l'ús de la llengua, com la meua companya ja ha parlat d'algunes coses, jo em referiré a les queixes, a l'informe de la sindicatura de greuges.

Un 5,17% de les queixes formulades a la sindicatura de greuges ho són pel tema del valencià, per ciutadans que han vist vulnerats els seus drets lingüístics davant l'administració pública valenciana, tant autonòmica com local.

En molts casos, es demana -com els deia la meua companya- l'existència d'una web que permeta accedir als continguts, tant en castellà com en valencià, que puga ser visitada en les dues llengües cooficials, em referisc; en altres, relació entre usuari i administracions sobre retolació dels serveis públics; i, en alguns casos puntuals, sols en casos puntuals, afortunadament, l'actitud negativa envers els ciutadans que tenen algunes persones que treballen en llocs públics, en la seua relació diària amb els usuaris.

Una cosa que ens arriba de més prop és un estudi realitzat per. un estudi estadístic de Martí Casanova sobre el comportament lingüístic dels diputats en les seues intervencions, en ple i en comissions, en el període 2003-2007, esta legislatura anterior. Este estudi revela que 47 van parlar sempre en valencià, -perdó- sempre en castellà -més voldria-; 28 sempre en valencià; 8 preferentment en castellà, però també en valencià; i 6 preferentment en valencià, però també en castellà. Esta és una cosa que ens afecta i que estaria bé que la reflexionàrem.

Què ha fet, què està fent, quina idea porta al respecte l'Acadèmia Valenciana de la Llengua? Doncs ens agradaria molt que ens ho explicara l'honorable presidenta.

Què pensa l'acadèmia sobre l'aplicació de polítiques coordinades amb les administracions publiques per aconseguir l'equilingüisme, és a dir, garantir l'ús del valencià en totes les activitats oficials i, sobretot, en les relacions escrites i orals amb els ciutadans, fent especial incidència en l'administració de justícia, tema de què hi hauria molt a parlar.

Un quart apartat seria la política sistemàtica de promoció en l'ús del valencià en el comerç, la publicitat i, en particular, en la vida econòmica.

Un altre informe del SIES, el Servei d'Investigació i Estudis Sociològics, que va des de 1985 a 2005 -vint anys-, així com els dos llibres blancs que ha publicat fins ara l'Acadèmia Valenciana de la Llengua, coincidixen que malgrat que augmenta la competència escrita i es manté la comprensió, gràcies sobretot a l'ensenyament -cal dir-ho-, es nota una davallada important en la parla, en definitiva, en l'ús social.

Estos informes destaquen la pèrdua de vitalitat del valencià i plantegen la necessitat d'aplicar actuacions urgents. En este sentit, cal assenyalar que encara no s'han aplicat algunes disposicions de la llei d'ús i ensenyament i això no ho dic jo. Això ho diu la presidenta de l'Acadèmia Valenciana de la Llengua en la seua reunió de 26 de juny de 2007.

Què ha fet, què està fent, què pensa fer l'Acadèmia Valenciana de la Llengua al respecte per tal de reforçar la promoció continuada del valencià en les activitats econòmiques, comercials, en les d'oci, en les d'esport? Això és el que volem que ens explique la presidenta.

Igualment, podem dir el mateix en la indústria cultural, tant el llibre com premsa, teatre, cinema, etcètera. Impulsar l'ús del valencià a les indústries culturals o socials que tenen la llengua com a vehicle d'expressió, així com el compromís que obliga al govern valencià a desplegar reglamentàriament la llei d'ús en aquests àmbits, que encara no s'ha fet, amb especial incidència en els mitjans de comunicació i les noves tecnologies.

Què ha fet, què està fent, què pensa fer l'Acadèmia Valenciana de la Llengua al respecte? Això és el que volem que ens explique l'honorable presidenta.

Respecta a la crida al món eclesiàstic perquè se sume en el seu àmbit, crec que ja està suficientment tractat per la meua companya, per la qual cosa ho obviarem.

La situació sociolingüística descrita es troba molt lluny d'avalar l'optimisme que se'ns vol transmetre des d'instàncies oficials. Més bé caldria interpretar-la com un clar indici del fracàs de les polítiques lingüístiques seguides des de La Generalitat, cenyides fins ara de manera gairebé exclusiva al terreny educatiu i a la propaganda de tipus genèric.

Pensem, creem que la creació de l'Acadèmia Valenciana de la Llengua no ha canviat la realitat. El valencià continua sent, per desgràcia, una llengua sense prestigi. Ha augmentat inclús el desequilibri que caracteritza la relació entre el valencià i el castellà, i el monolingüisme en castellà guanya terreny i continuarà així gràcies a que el Partit Popular seguirà impulsant un bilingüisme sense imposicions.

A partir d'ací, és fàcil arribar a deduir que el valencià passarà a ser una llengua subsidiària, un instrument de comunicació residual.

I tot este panorama no és gens afalagador, però podria millorar-se en gran mesura si s'aplicara, com ja vaig dir en una altre intervenció, el pacte pel valencià, un acord que donava vida. el que va donar vida a la mateixa acadèmia de la llengua; un acord que, en el seu moment, obria un nou camí i que, en ser consensuat, ajudava a tancar les ferides d'un conflicte lingüístic que ja durava diverses dècades.

Moltes gràcies.

El senyor president:

Moltes gràcies al Grup Socialista.

Ara, per a la presa de posició, per un període màxim de cinc minuts, té la paraula la representant dels no adscrits, la diputada senyora Marina Albiol.

La senyora Albiol Guzmán:

Gràcies.

Des d'Esquerra Unida considerem absolutament imprescindible que comparega la presidenta de l'Acadèmia Valenciana de la Llengua i que, a més, comparega en aquesta Comissió de Política Lingüística, que és una comissió que de manera totalment premeditada, des de la Mesa de Les Corts, se l'ha buidat de contingut. De fet, em sembla que aquesta legislatura només es va reunir per a la seua constitució i, la legislatura passada, doncs, alguna cosa pareguda, i no perquè no hi hagen punts a tractar en aquesta comissió, sinó perquè habitualment els punts que s'haurien de tractar en aquesta comissió es deriven a altres comissions per a impedir que funcione la comissió on es parla de la nostra llengua.

Volem que la presidenta de l'Acadèmia Valenciana de la Llengua informe de si s'estan respectant les normes a les institucions públiques, a les diputacions, als ajuntaments, etcètera, perquè si a la resta d'organismes o institucions passa com a les Corts Valencianes, doncs, anem apanyats. I sembla, pel que ha dit la diputada del Partit Socialista, hi ha institucions on encara les coses estan pitjor, com a la Diputació d'Alacant.

A mi m'agradaria posar alguns exemples del que passa a aquesta casa, a les Corts Valencianes, i de les quals estem segurs que no són responsabilitat dels treballadors i treballadores de Les Corts, que són uns magnífics professionals, sinó que són directrius polítiques. Per exemple, al

de les Corts Valencianes moltes voltes es transcriu tal com parlem els diputats i diputades, és a dir, amb faltes ortogràfiques, cosa que jo estic convençuda que al parlament de l'estat espanyol quan se transcriu a un que parla en andalús, la transcripció no es fa fonètica, sinó que se respecta la normativa de la llengua castellana. Ací, a Les Corts, això no està passant. De fet, jo m'he trobat intervencions meues on n'hi han escrites paraules malament perquè se transcriu tal com es parla, cosa que no passa en la resta de llocs. Fins i tot, en les Corts Valencianes, el Partit Popular ha arribat a presentar una esmena a un projecte de llei en què es demanava substituir la paraula

, que és un arcaisme, perquè no s'estan respectant les normes de la parla valenciana. O, per exemple, n'hi han molts consellers que les respostes que ens donen a les preguntes escrites ens les donen només en castellà.

Jo crec que la presidenta de l'Acadèmia Valenciana de la Llengua es deu pronunciar sobre aquestes pràctiques i deu vindre a la Comissió de Política Lingüística a explicar quines actuacions pensen fer des de l'acadèmia per acabar amb aquestes actituds que, únicament, el que volen fer és atacar la nostra llengua. I, al final, aquestos atacs a la nostra llengua i la constant polèmica sobre esta, posant, per exemple, en dubte, la unitat de la llengua, el que fa és propiciar el seu desús perquè la gent acaba per no parlar-la perquè és una llengua en constant polèmica.

Per a nosaltres és indignant que des de les Corts Valencianes es maltracte la nostra llengua, quan deuríem ser els primers en donar exemple i utilitzar el valencià d'una manera normalitzada.

Pensem que la presidenta de l'Acadèmia Valenciana de la Llengua també ha de comparéixer en aquesta comissió per a explicar què pensa fer en relació a la minva de programes en valencià en Radiotelevisió Valenciana, o què pensa fer quan tenim un alt percentatge d'alumnes que volen estudiar en valencià però no poden per falta d'oferta.

Des d'Esquerra Unida pensem que hi ha motius de sobra perquè la presidenta de l'Acadèmia Valenciana de la Llengua vinga a aquesta comissió a explicar, a dir què pensa fer i com pensa actuar en relació a totes aquestes coses. I, a més, pensem que la compareixença de la presidenta de l'Acadèmia Valenciana de la Llengua, com tantes altres compareixences que hem demanant en moltes comissions de Les Corts, també és una qüestió de salut democràtica. I la dinàmica del Partit Popular de no permetre que mai compareguen persones que no formen part del Consell és una qüestió que va minvant poc a poc la democràcia en el País Valencià, que va posant entrebancs al treball de l'oposició i que, al final, el que fa és que cada volta la participació i la democràcia siga menor en aquesta cambra.

Per això, jo el que demane al Partit Popular és que recapacite i que permeta que la presidenta de l'Acadèmia Valenciana de la Llengua vinga ací a explicar la seua feina, que si el Partit Popular pensa què s'ha fet bé de la feina, no entenc per què no volen que vinga a explicar-ho, i, sobretot, que vinga a explicar què pensa fer en relació amb l'ús de la llengua valenciana en les Corts Valencianes, però també en les diputacions d'Alacant, Castelló i València o en la resta d'ajuntaments.

Esperem que el vot del Partit Popular siga favorable i puguem tindre ací la presidenta de l'acadèmia perquè ens compte i perquè ens parle de totes aquestes coses.

Res més.

El senyor president:

Moltes gràcies al grup de no adscrits.

També per a la presa de posició, té la paraula l'il·lustre diputat, Josep Maria Pañella.

El senyor Pañella Alcàcer:

Gràcies, senyor president.

En principi, he de manifestar el meu recolzament a la compareixença de la presidenta de l'Acadèmia Valenciana de la Llengua. I intentaré fer el raonament acuradament, en el sentit de no fugir, de no desviar-me d'allò que són competències de l'Acadèmia Valenciana de la Llengua, perquè el problema que tenim és que les competències lingüístiques les tenim repartides entre l'entitat normativa, que és l'Acadèmia Valenciana de la Llengua, que té altres competències, a més de les normatives, amb la Conselleria de Cultura, i també amb la Conselleria d'Educació. I el que passa és com la dita aquella de casa de tots, casa sense agranar, no? Un poquet la problemàtica que hi ha és eixa.

Jo intentaré cenyir-me -no sé si ho aconseguiré,

indubtablement que vaig a provar-ho, per això estem ací- a allò que crec que sí que podia ser interessant. En principi, perquè, jo, si vinguera la presidenta, començaria felicitant-la. I començaria felicitant-la, per exemple, perquè la nova política de publicacions és una política que té un nivell de qualitat molt acceptable i d'utilitat dels títols publicats en col·leccions, per exemple, com «Recerca». I pensem i li demanaríem que aprofundira encara més en aquesta línia de publicació de materials i que se n'anara no només a materials impresos, sinó també a materials audiovisuals i multimèdia fets amb la seriositat que s'ha fet aquesta col·lecció. Però, també li preguntaríem per altres coses.

I com dia, sense intentar anar-me'n del que són les seues competències, li preguntaríem pel grau de compliment del dictamen sobre els principis i criteris per a la defensa de la denominació i l'entitat del valencià. Estic parlant d'allò que es va publicar al DOGV, al

la Generalitat Valenciana

, 4. 983, de 12 de abril de 2005, i, en particular, allò que s'anomena «el model de llengua convergent basat en formes clàssiques integradores».

Li preguntaria també per la possible cooperació amb altres entitats normatives del nostre àmbit lingüístic, ja que també crec que això. , crec no, sabem que l'acadèmia ha sigut molt clara en el concepte territorial de llengua i en la diversitat de parlar el valencià, o, com diuen en altres llocs, el català, que és la mateixa llengua, i, per tant, volíem preguntar-li quina intenció. , perquè ahí cal repassar els conceptes que s'expressen en el DOGV -que jo ahí he parlat-, i per això faig referència a allò que ha dit l'acadèmia.

Cal preguntar-li sobre l'aplicació pràctica dels treballs que ha realitzat l'Acadèmia Valenciana de la Llengua, i, en concret -ja s'ha apuntat-, pels textos religiosos adaptats per la comissió corresponent, ja que, segons pareix, l'església no està complint amb els compromisos adquirits i des de La Generalitat tampoc s'està fent res. Li preguntaríem si coneixen l'aplicació, ja que no són ells qui per a establir altres. , però sí que ells coneixen l'aplicació i que informaren al respecte.

Li preguntaria també sobre com ha contribuït a l'extensió efectiva de l'ús del valencià i a la qualitat d'aquest valencià per part del conjunt de l'administració de La Generalitat. Demanem informes. Pareix que, lluny d'haver augmentat, eixe ús ha retrocedit.

Li preguntaríem també per l'estat de l'ús social en diferents àmbits, que ja en el seu moment vam fer un estudi anomenat el

Llibre blanc de l'ús del valencià

, i li proposaríem -i tant si se fa o no se fa, ja avance que ho proposarem- la creació d'un sistema d'indicadors permanents perquè de manera periòdica s'avalue l'ús social en els diferents àmbits -l'ús social, lògicament, del valencià-, en els diferents àmbits que existixen.

Li preguntaríem sobre l'efectivitat dels vocabularis que hem vist ahí en els informes presentats que s'han fet, la distribució, l'ús que s'ha fet posteriorment d'ells.

I com dia -li reitere- tenim una distribució de funcions confusa, però en la promoció de l'ús -com dia- són l'acadèmia valenciana i, almenys, dues conselleries -jo pense que per extensió a totes-, les que tenen responsabilitat directa, les que publiquen ajudes, i això produïx una fragmentació. I, per tant, veiem en els informes que hi ha moltes ajudes, però que a la millor una ajuda per a promoure una publicació, doncs, és una ajuda de mil euros, la qual cosa vol dir que eixa fragmentació està bé que arribe, però, potser, eixa fragmentació fa que siga poc eficaç a l'hora de l'expansió d'allò que siguen publicacions en valencià.

En tot cas, parlaríem i li demanaríem el paréixer sobre si hi ha incompliment o no de les obligacions de l'administració en l'ús del valencià. S'han citat alguns exemples, sobre els que no insistiré, però, per exemple, en el cas de la Diputació de Castelló, quan regula una normativa per a la publicació del butlletí oficial de la província, que grava la publicació en valencià econòmicament i li posa problemes, facilitant el que és contra llei: la publicació únicament en castellà.

Incompliments i si les emissores de ràdio i televisió, a les quals s'han adjudicat les freqüències, estan complint amb el tant per cent de programació en valencià. Li parle d'informes, que és el que li correspondria, no d'altra cosa. Parle de demanar informes de situacions, si això s'està complint o no, sobre si la situació en l'educació és real, allò que estem denunciant o no, que és que hi ha una diferent oferta quantitativa de matrícula en valencià entre els col·legis públics i els privats concertats. No vull parlar dels altres. No vull parlar, simplement, perquè són privats i tenen el seu currículum específic i s'ha acabat. Però, sí entre els privats concertats i els públics. O si hi ha o existix una diferència que impossibilite en algun punt l'ensenyament en valencià dins de tota l'escala d'ensenyament. Vull dir, si està al mateix nivell en l'Educació Infantil i Primària, en les ensenyances mitjanes o en la universitat. Si una persona que arriba a la universitat, havent fent l'ensenyament en valencià fins a les mitjanes, té la seguretat de poder seguir estudiant en valencià, ja que amb les mitjanes s'assegura, lògicament, el domini de dues llengües. Però, ahí està l'aspecte de voluntat de seguir els estudis d'una manera o d'altra.

S'ha citat -i no vull deixar-ho de citar per la importància- el tema de al catalogació de llocs de treball, sobretot els educatius, però també tots aquells de l'administració que tenen contacte directe amb el públic, del reconeixement de la titulació de Filologia Catalana, ja refermat pels tribunals, i de la qual cosa fa cas omís La Generalitat. Bé, totes estes coses.

Vull dir, tot açò és el que jo li preguntaria o li proposaria, preguntaria o proposaria que s'informara des de l'Acadèmia Valenciana de la Llengua per tal de fer un dibuix exacte de com està el valencià sense que ningú. I jo li demane que l'Acadèmia Valenciana de la Llengua, per allò de dir: «si ho fa el Bloc, té una tendència determinada i una postura política determinada; si ho fa el PSOE, en tindrà una altra amb matisos; i, s'ho fa el Partit Popular, en tindrà. ». Per tant, pense que la que pot garantir, en este moment és l'Acadèmia Valenciana de la Llengua, la que pot garantir l'exactitud dels termes.

Això és el que li demanem.

Gràcies.

El senyor president:

Moltes gràcies, senyor Pañella.

Ara, té la paraula, la portaveu del Grup Popular, la il·lustre diputada, la senyora Àngela Barceló, per un temps màxim de 10 minuts.

Endavant.

La senyora Barceló Martorell:

Gràcies, senyor president.

Senyories, el nostre pronunciament sobre la compareixença de la presidenta de l'Acadèmia Valenciana de la Llengua per a informar sobre les actuacions que ha portat o està portant endavant l'acadèmia, i respecte a la informació sobre les activitats i treballs desenrotllats o que estan desenrotllant, és que esta comissió no ho considera necessari.

Cal recordar-los que la Llei 77/1998, de creació de l'Acadèmia Valenciana de la Llengua, disposa a l'article 7

que «serà competència de l'acadèmia elaborar i elevar al Consell de La Generalitat i a les Corts Valencianes una memòria anual -com esta que ací tenim- en la qual a més d'exposar les seues activitats durant l'exercici, s'arrepleguen les observacions i els consells pertinents per a l'ús normalitzat del valencià i de la llengua valenciana en qualsevol de les seues manifestacions».

Esta mateixa llei concreta a l'article 19 que «correspon a la presidència de l'acadèmia presentar anualment a les Corts Valencianes i a la Presidència de la Generalitat valenciana una memòria per les activitats de la institució». I no solament això, també diu a l'article 32 del mateix reglament que «la junta de govern serà l'encarregada de fer eixe projecte de la memòria anual de la institució». És, en esta memòria remesa a Les Corts per la presidenta de l'acadèmia, on s'arreplega la informació per la qual s'interessen les sol·licituds de compareixença formulades pel Grup Socialista i proposades a esta Comissió de Política Lingüística.

Però dels articles esmentats anteriorment no es desprén que la presidenta de l'acadèmia haja de comparéixer a presentar la memòria que, per altra banda, vullc recordar-los que tenen a la seua disposició, ja que tant la llei com el reglament de l'acadèmia fan referència únicament a l'obligació de la institució. que la institució té l'obligació de presentar-la anualment.

Resulta significatiu, per tant, que al primer punt de l'ordre del dia de la comissió figure expressament l'informe de la presidència de la comissió sobre la memòria d'activitats de l'acadèmia a l'exercici del 2007, cosa que fa més contundent la nostra postura al respecte, ja que la memòria es remet a Les Corts per al coneiximent dels grups parlamentaris, no necessàriament perquè comparega. perquè comparega posteriorment la presidenta de l'acadèmia.

I contestant al punt número 4, volem afegir que no considerem tampoc necessària la compareixença de la presidenta de l'Acadèmia Valenciana de la Llengua per aclarir les actuacions i decisions, ja que són de caràcter públic, i l'aplicació de la Llei d'ús i ensenyament del valencià està complint-se i, a més, no és de la seua competència fer el seguiment del seu compliment.

Però, a més, encara va més llunt, perquè en esta memòria proposa i defensa les mesures pertinents per a garantir l'ús normal del valencià en tots els àmbits, difondre les observacions i els consells pertinents referents a l'ús del valencià i promoure iniciatives per a recuperar-ne l'ús en tots els sentits. I per a tal cosa ja existix, a banda de les activitats de suport a la promoció de l'ús del valencià, un observatori permanent de la llengua que és l'encarregat de fer el seguiment del compliment dels drets lingüístics, sobretot en el camp de les administracions públiques.

Mosatros el que hem de fer és defensar la llengua valenciana.

Moltes gràcies.

El senyor president:

Moltes gràcies a la portaveu del Grup Popular, senyora Ángela Barceló.

Si algun grup vol demanar el torn de rèplica.

Per part del Grup Socialista.

La senyora Sorribes Martínez:

Sí, moltes gràcies, senyor president.

Una cosa se m'havia oblidat abans. El senyor president havia dit que l'acadèmia va retre un homenatge al senyor Manuel Sanchis Guarner i que el PP pensava que era un homenatge molt merescut. Li he de dir que Grup Parlamentari Socialista se suma a eixa percepció que és un homenatge més que merescut.

Bé, abans que res, donar-los les gràcies als dos grups parlamentaris que han dit que ens recolzaran, un d'ells sense vot, però bé, el seu recolzament moral és important. I respecte al Partit Popular, doncs bé. ¿és la seua decisió? , ¿no? Bé.

Segons el decret de creació. perdó, el reglament de l'acadèmia, la definició del que és l'acadèmia, es diu que «és una institució de caràcter públic de la Generalitat valenciana que gaudix de personalitat jurídica pròpia, exercix les seues funcions d'autonomia orgànica, funcional i pressupostària per a garantir la seua objectivitat i independència. » No ho posem en dubte. No ho posem en dubte.

No cridem a la presidenta per a renyir-la, no? Abans al contrari. En vista de les múltiples activitats que patrocina o organitza, segons ens ha llegit el senyor president i que se desprenen de la memòria de 2006 i 2007, i per una execució pressupostària lloable, ajustada a allò que diuen, l'única cosa que podíem fer és felicitar-la, en eixe sentit. ¿Que teníem moltes preguntes que ella ens les podria resoldre? Per descomptat que sí. Però estic segura -com ha dit el senyor Pañella ja i jo el reforce- que s'emportaria el nostre aplaudiment en moltes de les coses que està fent, perquè estan treballant, i en moltes coses estan treballant bé.

Això no vol dir que no ens queden dubtes, és per això que vullguem que vinga. Per això jo em preguntava que no sé. a mi en vista d'estes lloances, que estic segura que tots li donaríem, ¿no creuen vostés que és més normal -entre cometes- que siga la pròpia presidenta de l'acadèmia valenciana, quant a la seua autonomia orgànica, funcional i pressupostària, que fóra ella qui demanara comparéixer per a explicar què és el que estan fent?

Jo trobe molt més normal això que que hàgem de ser mosatros els que demanem que vinga. No anem a estirar-li les orelles, ni molt menys; al contrari, anem a reforçar el seu paper, anem a reforçar el seu treball. Però bé, ja que ella no ho ha fet mai, doncs ho fem mosatros.

I tot i que la senyora Barceló ja ha anunciat el seu vot en contra, doncs bé, vaig a demanar-li que recapacite, -optimista jo, ja ho sé- que recapacite i que se sume a esta petició dels altres grups per a poder comptar ací amb la presència de l'honorable presidenta de l'acadèmia.

La senyora Crespo Domínguez:

-¿puc parlar? ¿sí? -

, que la presidenta vinga ací a explicar-mos el treball que està fent, perquè jo crec que la presidenta i, sobretot, l'Acadèmia Valenciana de la Llengua té encomanada la defensa de la llengua i és la que deu cridar l'atenció sobre l'ús del valencià, cada vegada menor en les diferents institucions.

I si he demanat que comparega la presidenta de l'Acadèmia Valenciana de la Llengua és perquè estic convençuda que allò que jo vos he contat sobre els incompliments diaris de la llei d'ús i ensenyament que fa la Diputació d'Alacant, doncs la presidenta ho haguera pogut corroborar i, com a representant oficial de l'acadèmia, demanar un compliment del que diu la Llei 4/1983, de 23 de novembre, recordant a la Diputació d'Alacant que atorgue la protecció i el respecte a la recuperació del valencià.

És un error que vostés es neguen que vinga ací a comparéixer la presidenta de l'Acadèmia Valenciana de la Llengua, no sols a explicar quines són les seues relacions i recomanacions en qüestions com les que jo he exposat abans, sinó també com a persona que ha de vetlar perquè el valencià siga una llengua integrada en la vida de tots els valencians.

Jo crec que he deixat prou clar que no venia ací a fer cap manipulació política del valencià, sinó que realment el que em preocupa és l'ús que està fent-se del valencià cada volta menor en totes les institucions. Jo sí que els demanaria que recapacitaren la seua decisió, senyors del PP, i que mostràrem tots ací una responsabilitat, perquè crec que la responsabilitat és de tots, seua i de nosaltres.

I els demanaria que recolzaren la meua iniciativa, perquè és una forma de mostrar que tots estem preocupats i posar de manifest els incompliments de l'esperit dels texts fundacionals com són les lleis que he anomenat abans, perquè mentres no canvien, són les lleis que estan vigents, ens agrade o no.

Res més i moltes gràcies.

El senyor president:

Moltes gràcies a la senyora Vicenta Crespo i Marisol Sorribes.

I, ara ja, debatut de forma conjunta, el que sí que anem a procedir és a, de forma separada, punt 3 i punt 4, a la seua votació.

Per tant, anem a procedir a la votació del punt 3, el que fa referència al pronunciament de la comissió sobre la compareixença en el cas concret perquè done compte del contingut de la Llei d'ús i ensenyament del valencià i atenent les recomanacions pel que fa a les publicacions i als escrits oficials amb projecció social, sol·licitada pel Grup Parlamentari Socialista. Per tant, ¿vots a favor? 5. ¿Vots en contra? 8. ¿Abstencions? No cap.

Passem ara al quart punt de l'ordre del dia, la votació també de forma separada, que fea referència al pronunciament de la comissió sobre la compareixença de la presidenta de l'Acadèmia Valenciana de la Llengua per a informar de les actuacions i tasques que ha portat a terme, sobre les que té programades també aquesta entitat per a complir els objectius que en motivaren la creació, sol·licitada pel Grup Parlamentari Socialista. ¿Vots a favor del pronunciament a favor? 5. ¿Vots en contra? 8. ¿Abstencions? No cap.

Donat que no hi ha cap assumpte més a tractar, s'aixeca la sessió.

(S'alça la reunió a les 17 hores i 32 minuts)

