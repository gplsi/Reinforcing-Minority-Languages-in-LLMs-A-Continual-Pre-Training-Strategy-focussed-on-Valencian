Comissió d'Obres Públiques i Transports realitzada el dia 14 de novembre de 2006. Comença la reunió a les 10 hores i 46 minuts. Presideix l'Il·lustre Diputat Senyor Rafael Ferraro Sebastiá. Reunió número 13/II.

Projecte de llei reguladora de camps de golf a la Comunitat Valenciana (RE número 49. 579, BOCV número 203)

El senyor president:

Punt tres: debat en comissió del Projecte de llei reguladora de camps de golf de la Comunitat Valenciana. En primer lloc, tenim ja, esta presidència té ja les esmenes agrupades per tots els grups, i començarem per l'esmena número 1 a la 47, que defensarà el Grup Parlamentari Popular.

Per a la seua defensa, té la paraula la senyora Lorente.

La senyora Lorente Ramón:

El senyor president:

El senyor Arnal i Ibáñez:

Sí. Era per a demanar la separació de tres esmenes: la número 3, 12 i 43. I de pas, encara que no ha volgut defensar les seues esmenes la companya del PP, dir que considere una absurditat que se defensen este tipus d'esmenes, que el que estan fent és introduir errates i faltes gramaticals en un text legal, que em pareix molt preocupant.

El senyor president:

Molt bé, senyor Arnal. Moltes gràcies per la seua opinió, que jo respecte, però probablement no serà l'opinió dels altres grups.

Per tant, anem a passar a votació. En primer lloc, si no els pareix mal, passem a votació la 3, 12 i 43. Vots a favor? 10. Vots en contra? 5. Per 10 vots a favor i 5 en contra queda aprovada, queden aprovades estes tres.

Passem a votar la resta de les esmenes d'este grup, de l'1 a la 43, menys la 3, 12 i 43. Vots a favor? 9. Vots en contra? 6. Per 9 vots a favor i 6 en contra queden aprovades este grup d'esmenes.

Passem al següent grup d'esmenes, que comença per la 48, 110, 112, 148, 149, 150, 154, 188, 189, 190, 191, 192, 193, 194, 197, 198, 200, 202 i 203, del Grup d'Esquerra Unida-Els Verds-Esquerra Valenciana: Entesa.

Per a la seua defensa, té la paraula el senyor Arnal.

El senyor Arnal i Ibáñez:

En este primer bloc d'esmenes hem reunit una sèrie d'elles, una dotzena, referides a l'exposició de motius. Perquè esta exposició de motius presenta una gran quantitat d'afirmacions que considerem algunes inexactes, altres injustificades i altres errònies o falses, i que resulten especialment inacceptables perquè en conjunt pretenen presentar una imatge dislocada de la realitat amb la finalitat de presentar el golf quasi, quasi, com un article de primera necessitat amb meravellosos efectes sobre el medi ambient i l'economia valenciana. De manera que s'exageren els possibles, encara que a voltes dubtosos beneficis, i s'ignoren o minimitzen els problemes que són previsibles i són possibles, eixos impactes negatius queden totalment ignorats o molt mal tractats.

No s'acompanya este projecte de llei de cap estudi o d'anàlisis rigoroses, transparents i independents que puguen sustentar les conclusions, que puguen avalar estes afirmacions triomfalistes, de veritable panegíric que presenta esta exposició de motius.

No podem, per tant, deixar passar determinades frases sense corregir-les o eliminar-les, perquè trobem que no són en absolut realistes. I, torne a dir, van des de l'exageració a la simple falsedat.

No ho podem deixar passar perquè amb estes frases ens pretenen justificar unes condicions de privilegi i favoritisme en relació a aquest esport que no són justificades.

El motiu que hi ha darrere d'esta exageració i maquillatge premeditat de la realitat jo crec que és efectuar una apologia del golf com a esport, per aixina fer oblidar que ara per ara els impactes que estan tenint estes instal·lacions en la pràctica, en la realitat, al nostre país, que van associats quasi sempre estes instal·lacions esportives de golf a interessos urbanístics i especuladors que multipliquen els impactes negatius de tota classe, ambientals, socials i econòmics. La realitat és que la immensa majoria de camps de golf hui per hui, els que estan en marxa, els que estan en tramitació, van associats a grans urbanitzacions.

Com demostrarem en la discussió d'este bloc i dels següents, no és cert que el golf siga una espècie de panacea per a curar tots els mals i una font inesgotable de riquesa. Afirmacions que evidentment són exagerades i distorsionades i, sens dubte, ens fan en este text una sèrie de referències referides a l'ocupació, la riquesa, la vertebració del territori, que són molt més que hipotètiques. I la veritat és que no es poden acceptar sense matisar molt.

Tampoc és cert que el golf siga una activitat beatífica que no presente impactes ambientals i que, si et descuides, millorarà el medi ambient i el paisatge.

Açò, que no descartem que puga ser cert en alguna condició o situació molt especial, en condicions molt especials, no és la norma. No és el cas més freqüent i no ho serà precisament gràcies a esta llei. Ni és cert tampoc que esta llei del golf contempla esta activitat en el vessant merament esportiu, despullada de tota altra consideració o acompanyament urbanístic o especulatiu. Al contrari, amb aquesta llei ubicar els camps de golf en tota classe de sòl com se permet en esta llei s'obri un perillós camí per a multiplicar tota classe d'impactes, fins i tot en llocs de valor ecològic elevat. I tanmateix es presenta la situació com si fóra al revés, com si això anara a solucionar tota classe d'impactes.

Les apel·lacions exagerades a la implantació social d'este esport i l'associació feta sense més prova que s'associa a un model turístic de qualitat, no està basat en absolut en la consideració d'altres alternatives ni està justificada en absolut per anàlisis objectives.

Hem agrupat també en este mateix bloc un grup més reduït d'esmenes relatives sobretot als impactes hídrics, tant en relació al consum com a la contaminació d'este preat i escàs recurs.

Este és un tipus d'impacte que mereix destacar-se, tant per la preocupació social que va associada, com per tractar-se d'un dels impactes més importants en un territori que, recorde-m'ho, no té aigua de sobra ni vivim en un moment de plètora hídrica, sinó tot el contrari.

No es pot entendre que el PP afirme per un costat la seua preocupació per la situació hídrica valenciana i per l'altra done el vistiplau que es malbarate l'aigua alegrement. Esta greu contradicció és evident per a tots els ciutadans que cada vegada es creu menys les paraules del PP. Per més voltes que vullguen donar-li, els camps de golf necessiten molta aigua, més que un camp agrícola convencional, que ja en necessita molta en relació a altres activitats, però bé, considerem que estes activitats agrícoles són prioritàries i són necessàries.

En un camp de golf s'ha de mantindre, recorde-m'ho, una gespa densa, contínua, permanentment en bon estat, i açò implica un consum molt elevat d'aigua, especialment durant l'estació que menys disponibilitat hi ha d'este recurs i més demanda presenta: l'estiu.

Recordem que este és un esport que ha aparegut en altres latituds on de manera natural, tant per la climatologia com per les espècies vegetals que allí creixen, no resulta tan destacada ni tan rellevant esta demanda hídrica com pot suposar en les nostres terres. En el nostre clima i les nostres condicions naturals és una activitat especialment inadaptada, inadaptada.

Recordem que en el nostre cas, en el nostre territori des de fa temps s'estan plantejant demandes que superen la disponibilitat natural; i ampliant-les estes demandes, fins i tot quan fóra possible obtindre recursos afegits amb intervencions humanes, no obstant resultaria tindre un elevat cost econòmic, energètic i ambiental. Per tant, per tant, encara que poguérem obtindre aigua invertint diners, energia i costos ambientals, hem de tindre en compte que açò és un cost molt elevat, i per tant hem de saber optimitzar l'ús de l'aigua, regular la demanda, prioritzar les activitats més necessàries.

Per tant, el golf, recorde-m'ho, no és una activitat productiva o de primera necessitat i a més hi ha alternatives disponibles, tant en relació als esports com al turisme, que tenen menys impactes. No té sentit pretendre que les activitats turístiques de qualitat hagen d'implicar necessàriament el golf. Hi ha més maneres, més formes de planificar el turisme de qualitat. Pretendre que s'ha d'apostar necessàriament pel golf en relació al turisme en tota la franja mediterrània, en tota la mediterrània espanyola, i a gran escala, resulta insensat. Açò no és necessari, no és prioritari, i possiblement conduirà a una sobresaturació de l'oferta golfístisca en poc de temps.

Dit tot açò, jo no vull dir que no es puga fer ni un sol de camp de golf, no estic dient això. Potser que uns quants camps de golf, especialment si són triats amb seny, distribuïts acuradament per tota la geografia valenciana, puguen ser assumibles. Però dotzenes i dotzenes de nous camps de golf, tal com estan disposats a demanar molts promotors, no. No són sostenibles eixa allau de projectes, no són viables, no són desitjables i no són prioritaris.

Insistint en l'aigua. No es tracta únicament de l'aigua necessària pel golf en si mateix, per a la gespa. Es tracta també de l'aigua que se necessita per a les activitats associades. I recordem que a més del golf en si mateix, poden haver -ho preveu esta llei- jardins, piscines, làmines d'aigua, apartaments turístics i moltes altres activitats que també reclamen consum d'aigua.

Davant aquesta situació, este projecte de llei que estem jutjant diu que s'usarà «preferentment» aigua depurada. Dir «preferentment», senyores i senyors, no significa res. La preferència no és obligació. Si u no vol, no ho fa.

Per altra banda, la depuració no vol dir que estiguen els problemes resolts. L'aigua depurada també és un recurs limitat. Posats a usar-la, hi ha usos més necessaris, per exemple els agrícoles. Per cert, que la llei permet que els camps de golf acaben emprant recursos hídrics destinats a l'agricultura -diu en un article-, si s'alliberen d'aquest ús. És a dir, si el camp de golf ocupa el lloc dels conreus, com ja està passant en molts casos. Açò és inacceptable i també ho esmenem.

D'altra banda està el problema de la contaminació dels escassos i ja molt agredits recursos hídrics valencians. Els camps de golf, si volen comparar-se amb un hort agrícola, cal dir que es tractaria d'una explotació molt intensiva, que necessita una producció constant i de molta qualitat, que és la gespa, i que això implica l'ús massiu -molt important- de fertilitzants i pesticides. Per tant, una contaminació molt important dels aqüífers, que recorde-m'ho, a més de molts d'ells que estan sobreexplotats, altres estan salinitzats, quasi tots estan nitrificats, molts estan contaminats per plaguicides. Està situació s'agreujaria puntualment amb aquests camps de golf. Més encara si, com pretén aquesta llei, se permet la seua instal·lació en zones de sòl no urbanitzable, on tal vegada no hi haguera fins ara molta contaminació, però en este cas s'introduiria i s'incrementaria esta contaminació degut a estos usos importantíssims de fertilitzants i pesticides. Per tant, són impactes molt importants sobre un recurs molt limitat.

El senyor president:

Sí, moltes gràcies, senyor Arnal.

Per a torn en contra té la paraula el senyor Castejón.

El senyor Castejón Chaler:

Gràcies, senyor president.

Bé, en este primer bloc d'esmenes que presenta l'Entesa, en principi dir-li que de les 19 esmenes n'anem a acceptar dos tal qual les ha presentades, concretament la número 48 i la número 190. Després de revisades totes considerem que tant l'una com l'altra presenten una forma més realista i és una redacció més acurada de la que havia presentat en el seu moment el Partit Popular. Per tant, estes les votarem a favor.

I les altres, abans de. Bé, les esmenes vosté ha fet una. , podíem dir una defensa general, però de cap manera puc acceptar jo que se diga que en l'exposició de motius, que apareixen una sèrie d'afirmacions que són inexactes, que són injustificades, que són errònies, que són falses. D'això que ha dit res de res. És la seua opinió, evidentment. Però naturalment res del que vosté ha dit se pot arreplegar en esta exposició de motius.

El que sí que està clar és que hi ha per part del Consell que presenta esta llei la intenció. actualment la realitat del golf és la que és. I l'objectiu fonamental d'aquesta llei no és ni més ni menys que la regulació, la regulació, i per tant el que volem és que aparega la llei el millor possible i contemple tots aquells aspectes que vosté hui ha fet, en principi, molta insistència al tema paisatgístic, però que se regule de la forma més convenient.

Mos ha dit que, bé, no és la panacea. En això estem d'acord, no és la panacea. Però sí que ajuda a un tema que vosté sempre passa per alt, i és que dóna la sensació que esta llei mos la inventem nosaltres perquè sí. I no, precisament és perquè hi ha una demanda social, avui per avui, que al ritme de l'increment anual dels jugadors, que estem parlant només de jugadors espanyols, s'està incrementant a un ritme d'un 10% anual. Actualment a la nostra comunitat ja hi ha 17. 000 llicències. I sabem, per exemple, que només a la província d'Alacant hi ha al voltant de 600. 000 turistes que en un any vénen aposta només per a jugar al golf. Per tant, és una cosa molt a tindre en compte.

Si mirem quina pot ser la planificació d'ara a d'aquí uns 10 anys, dóna la sensació que apareixeran camps de golf com a bolets. Doncs no, és a dir, nosaltres el plantejament que s'està portant ara en cap moment es poden ficar camps de golf a qualsevol lloc. No. Vosté també fa molta insistència que es poden col·locar en qualsevol tipus de sòl. Tampoc és així. Que se pot aprofitar l'aigua inclús de reg agrícola, inclús dóna la sensació com a excedent de consum humà, tampoc és així. Tindrem temps avui de demostrar-li que en això tampoc té cap tipus de raó.

I el que sí que presenta aquesta llei és que a la Comunitat Valenciana, en la llei que presentarem ara, que serà pionera a tot l'Estat espanyol, precisament el que fem és actuar en una cosa que sí que tenim una incidència importantíssima, que és la importància que té el sector turístic dins de l'economia de la nostra comunitat.

Vosté que en algun altre moment, o companys de la seua agrupació o del seu partit, fa la defensa que s'ha de potenciar el sector turístic, i concretament tot el que faça referència a la desestacionalització del turisme, doncs precisament esta és una arma, esta és una. o el golf en general, és una de les estructures importantíssimes per a portar a terme això.

Jo penso que vosté òbvia una mica quines poden ser les repercussions que l'aprovació d'esta llei i la regulació del golf pot tindre en la nostra comunitat. I la repercussió per a vosté simplement significa que és negativa pel tipus ambiental? Doncs no, és a dir, de tipus social a tipus econòmic la transformació que pot tindre la nostra comunitat després de la regulació del golf convenientment pot ser importantíssima.

Avui per avui, és una activitat -tot el que fa referència al golf- que està contribuint, ara ja, a vertebrar el territori; aporta riquesa. Pensem que de cada euro que se fa de despesa en golf, es generen uns 2,2 euros addicionals. Els ingressos actuals per l'entrada de golf estan al voltant dels 200 milions d'euros, que ja li vaig dir el dia de l'esmena a la totalitat que se poden aconseguir 600 milions en els pròxims deu anys -que això significaria el 0,5 del producte interior brut- cosa que significa que això és una quantitat importantíssima i que cal tenir en compte, perquè no poden viure del aire, sinó que cal mirar quins són els recursos que la nostra comunitat, sempre ben regulats, pot aprofitar.

I per tant, no poden menysprear la regulació que s'està fent perquè -insistixo- només en estos dos temes, en el tema econòmic i en el tema de dinamització i vertebració de la nostra comunitat, ja seria important. I ja no diguem el tipus social; el tipus social, perquè vosté sembla que diu que el golf no és un esport; i evidentment, és un esport que a més s'adapta a qualsevol edat, a qualsevol condició física i que cada dia té més adeptes. És important el golf en la nostra comunitat perquè, afortunadament, tenim unes infrastructures i unes condicions climatològiques que perfectament se pot jugar al golf al llarg de tot l'any.

Insistixo, per tant, ja no és només per la pròpia economia que mos puga vindre de visitants o de jugadors estrangers o d'altres països o d'altres comunitats, sinó ja pel desenvolupament propi que puga tindre entre els jugadors de la mateixa comunitat.

Vosté sempre parla de recursos de l'aigua. L'article 18 de la llei està molt ben marcat i insistixo, és llei el dia que s'aprovarà i, diu clarament, que se prioritza fonamentalment l'aigua depurada i que no es detrauran en cap cas, insistixo, en cap cas aigua que vaja dirigida al sector agrícola i ja no diguem, al consum humà.

També fa molta insistència en l'ús dels fertilitzants. Naturalment. És a dir, a nosaltres també mos preocupa, no només en esta activitat, sinó en qualsevol altra activitat que. darrerament, hi ha hagut algun tipus de denúncia en alguna comunitat, en què s'ha denunciat l'ús de fertilitzants que no estaven autoritzats. Naturalment, això també cal vigilar-lo. En això estem d'acord amb vosté que no se pot utilitzar cap cosa.

De les esmenes que vosté ens presenta en este primer bloc, la majoria és intentar dir les coses d'una altra manera; en alguns temes molt concrets, en el de l'esmena 150 per exemple, que d'aquí al ple li proposarem una esmena transaccional -que dóna la sensació que se podrien dir les mateixes coses d'una altra manera-. Però també, insistixo, moltes vegades vosté redunda en la disponibilitat d'aigua que ja regula la mateixa llei en algunes de les esmenes, concretament en l'esmena 188 o la 189, que no podem estar d'acord amb aquestes propostes que fa, quan condiciona algunes de les coses que estan en articles anteriors.

I, en general, el que mos sembla en esta exposició de motius és que és la convenient; que pot acompanyar a allò que és la llei. Que en realitat, la cosa més important és cada un dels articles.

També vosté, en esta agrupació d'esmenes, també en presenta algunes que fan referència a les transaccionals finals, és a dir, que també s'hauria de tenir en compte que la seua forma de col·laborar en la redacció de la llei no ha sigut, ni més ni menys, que en algunes de les coses, en eliminar i en suprimir paràgrafs i en eliminar, inclús, articles sencers, fonamentalment les transaccionals. Que podíem parlar d'algunes en concret, perquè hi ha algunes que mos deixa inclús en inseguretat jurídica.

Jo el que, en definitiva, volia dir-li és que allò que si fa aquesta llei tal i com està, a part d'aquestes esmenes que al llarg del dia d'avui li podíem anar acceptant i algunes que se podien acceptar per part del grup del Partit Socialista, el que sí fa és regular un sector importantíssim, com serà tot el sector del golf, amb una llei, insistixo, que a vosté li agradarà o no li agradarà però que ni és tan antiambiental com vosté pretén donar a entendre, fonamentalment a l'opinió pública, i el que sí fa és abordar un tema importantíssim.

I si a vosté li preocupa el medi ambient, al Partit Popular també. Si a vosté li preocupa -per exemple, algunes de les esmenes que fa referència- que les espècies autòctones se revitalitzen i que no hi haja ingerències d'altres països o foranes o inclús exòtiques, al Partit Popular també.

I en esta línia ens trobarà, perquè si en alguna cosa el govern del Partit Popular s'ha decidit a tirar aquesta llei endavant, és per esta esmena. és per este intenció fonamental que el medi ambient, en la nostra comunitat, cada dia tinga un pes més específic. I esta llei, precisament, aporta això.

I ja no li repetiré una cosa que hem dit moltes vegades, que per una part separem tot allò que puga ser aquelles vinculacions urbanístiques que poden tindre. El que sí fem és, naturalment, que un camp de golf no va a ser un camp de golf només de la gespa i respectant la naturalesa, la flora i la fauna que existix, sinó que tindrà unes instal·lacions al seu voltant, com puguen ser instal·lacions hoteleres o algunes instal·lacions esportives que siguen complementàries. I això també ho contemplem i ho estem defensant, evidentment.

Que això significa part de formigó? És impensable muntar unes estructures sense que hi haja eixe tipus de construccions, però de ahí a dir que és l'excusa per a que en este cas, «el món del formigó», com vosté diu, envaïsca el que és la natura, ni pensar-ho. Això no és així i precisament, una de les coses que més insistix aquesta llei és en el seu caràcter ambientalista. I en això, doncs jo penso que, article per article, vorà que una de les premisses fonamentals és el respecte sempre del medi ambient.

És que hi hauria moltes de les esmenes en què vosté intenta dir el mateix que diu la llei però amb les seues paraules. Per tant, de tot este primer bloc que fa referència fonamentalment a allò que és l'exposició de motius i algunes transaccionals finals o algunes esmenes que fa referència a. fonamentalment són totes de l'exposició de motius però algunes que també en este primer bloc. perquè me les han mesclades les primeres amb les últimes, que fa referència. Sí. Totes són pràcticament de l'exposició de motius.

Insistixo: de totes les que mos ha presentat li aprovarem les dos que li he dit i alguna que d'aquí al ple, fonamentalment en la redacció -perquè pensem que se pot arribar a un acord en algunes coses molt concretes- també li farem la proposta perquè se puguen transaccionar i ja directament al ple, les podríem passar a votació.

El senyor president:

Sí, moltes gràcies, senyor Castejón. Sí, senyor Arnal. Molt breument.

El senyor Arnal i Ibáñez:

Molt breument. Agrair-li el to de la seua exposició, però mire, algunes de les qüestions mereixen aclarir-se. Jo crec que no estem tan lluny si mos escoltàrem.

Vosté diu que jo critique les afirmacions que se presenten a l'exposició de motius. Òbviament, ho faig. I ho faig perquè, torne a dir, em semblen exagerades i que no van sustentades amb un informe o un estudi objectiu presentat d'acompanyament. I això és així. Si el tinguérem, si existira eixe pla on quantificara la demanda, on establira criteris de distribució, etcètera ens podríem entendre molt millor, però, com que no existix eixe pla, eixa exposició de motius està fonamentada en les seues opinions i moltes són discutibles.

Vosté insistix que és un esport respectable. Ho és, jo no ho discutisc; me mereix tot el respecte com a esport. El que no hem d'oblidar és que a les instal·lacions esportives,

, van acompanyades d'una sèrie de construccions i això no es pot negar.

I este projecte permet que hi haja també moltes construccions i a més, les permet en sòl no urbanitzable. Vosté diu: «No és cert que se permetrà en qualsevol classe de sòl». Sí és cert, sí. Hi ha una frase concreta que diu que es permeten en qualsevol classe de sòl, i això implica allò que implica. Fins i tot, en sòl no urbanitzable protegit. Per tant, jo insistisc en recalcar açò perquè és totalment cert.

Quant a les vinculacions al turisme, també li dic: «Me pareix molt bé el turisme però no és cert que l'única manera d'apostar pel turisme, i especialment pel turisme de qualitat, siga el golf». Hi ha moltes alternatives que no s'estan considerant. I més encara, no pot haver qualitat turística si no hi ha qualitat ambiental, i de determinades maneres els camps de golf poden degradar la qualitat ambiental.

I, finalment, perquè no hi ha massa temps, en relació a l'aigua, continua preocupant-mos molt el tema de l'aigua; continua sent un consum molt important i una font de contaminació de recursos. I no hi ha suficients garanties en la llei, perquè la llei parla de prioritzar l'ús de l'aigua depurada, però prioritzar no és dir taxativament que ha de ser així, claríssimament. Si vosté m'ho nega, ja no sé què dir-li.

I també diu: «Que no s'usaran aigües d'ús agrícola a no ser que s'allibere eixe ús». Clar, doncs bé, se pot alliberar i aleshores arreplegar eixe ús d'aigua agrícola.

Finalment, torne a insistir, no és el mateix un camp de golf o cinc camps de golf que 50. Això sé distingir-ho molt bé. I no és el mateix, instal·lat en un lloc on té impactes ambientals negatius com que no en tinga. Però és que esta llei no dóna suficients garanties. Per això ho critiquem.

I la realitat és que ja existix ara, abans que la llei puga ser efectiva, una enorme proliferació de camps de golf reals i acompanyats a grans urbanitzacions de caràcter especulatiu.

(So d'un telèfon mòbil)

Estaria bé que baixàrem els

eixos, sinó ací no hi ha manera que hom se concentre. Perdó. Gràcies.

El senyor president:

Sí, gràcies, senyor Arnal. Sí, senyor Castejón.

El senyor Castejón Chaler:

Sí, breument.

Vosté insistix en allò de l'aigua. Bé. Es prohibix l'aigua de reg per al golf. Jo més clar ja. de reg, evidentment, agrícola. I vosté també me fa molta incidència en què sembla que el dia que els camps. que així, mirant per damunt, se considera que d'aquí a un període de deu anys, 65 camps, més o menys, de golf per a tota la Comunitat Valenciana, seria una xifra acceptable. Encara jo sóc persona partidària que això ho marcarà la demanda; ho marcarà la demanda del sector. La viabilitat. evidentment, ningú muntarà un camp de golf si després no li ha de ser rentable en el seu moment. Per tant, l'estudi que s'ha fet actualment que en estos deu anys estos 65 camps de golf. això significaria el 0,05% del consum d'aigua que té la Comunitat Valenciana. Més o menys, el que significaria uns 20 hectòmetres cúbics d'aigua en un any.

Això és un plantejament que s'està fent aquí, a la comunitat; és a dir, sembla que com tenim problemes d'aigua, com tenim problemes. la sequera és un dels problemes que tenim actualment a la nostra comunitat, és un tema importantíssim a resoldre. Evidentment.

Però és que resulta que, quan estem parlant d'Andalusia o estem parlant de Catalunya, este tema no surt mai a col·lació. I el problema de l'aigua hauria de ser exactament el mateix, però resulta que no.

Insistixo: la llei, si alguna cosa té, és que és totalment respectuosa amb els usos agrícoles i s'intenta i se procura fer un ús racional de l'aigua el més acurat possible. Un dels articles, el primer que fa és que els promotors, la primera cosa que han de fer és acreditar la disposició dels recursos hídrics suficients. I això, quant a quantitat, quant a qualitat i quant a temporalitat. Què significa això? Que no només serà trobar aigua i poder-la utilitzar, sinó que també, després hauran de cobrir-se totes aquelles instal·lacions necessàries per a poder mantindre el camp de golf i garantir l'aigua en el seu d'això.

Per tant. ja no diguéssem que per a tirar endavant, naturalment han de cobrir totes aquelles exigències que els organismes competents li marquen. No és allò que marquéssem els camps de golf on mos dóna la gana i tal.

Una altra cosa que vosté insistix molt és allò que fa referència als terrenys on se pot col·locar. Bé. L'article 10 ho diu clarament: «El sòl classificat serà el no urbanitzable»; respectant, naturalment, les determinacions que tenen els plans urbanístics en cada lloc. Que també vosté. pareix que li sembla. És l'exemple que li ficava el dia de la moció a la totalitat: se pot anar a 120, però sempre hi ha qui marca en cada lloc que se puga intentar. És a dir, naturalment, hi haurà una sèrie de plans urbanístics que li marcaran l'aplicació del que se puga fer o del que no se puga fer.

Per tant, és a dir, si avui per avui, jo penso que un camp de golf, per exemple, se pot col·locar en un PAI reclassificant el terreny, cosa que, per exemple, amb esta llei, el dia que se fique en marxa no podrà fer. Ja és un avantatge, penso jo.

Moltes gràcies.

El senyor president:

Gràcies, senyor Castejón.

Anem a passar a votació la totalitat de les esmenes d'esta agrupació indicant a les seues senyories que votarem les agrupacions. debatrem i votarem les agrupacions d'esmenes i, al final, votarem l'articulat de la llei, si els pareix bé.

D'acord? De les manifestacions del senyor Castejón, deduïsc que cal separar la 48 i la 190. Alguna separació més?

La senyora Gay Bódalo:

El senyor president:

110. Doncs bé. Anem a passar primer a votar la 48 i 190. Vots a favor? Per unanimitat, queden aprovades.

Ara votem la 110. Vots a favor? 1. Vots en contra? Abstencions? Perdó, perdó, perdó. Repetisc. Vots a favor? 1. Vots en contra? 9. Abstencions? 5. Per 9 vots en contra, 5 abstencions i 1 a favor, queda rebutjada la 110.

Ara la resta d'esmenes. Vots a favor? 6. Vots en contra? 9. Per 9 vots en contra i 6 a favor, queden rebutjades la resta d'esmenes.

Passem ara a debatre l'esmena 49, que queda agrupada amb la 51, 55, 57, 58 ,60 i 63. Per a la seua defensa té la paraula. el senyor Sanmartín? El senyor Sanmartín.

El senyor Sanmartín Besalduch:

Gràcies, president.

Un primer bloc reduït d'esmenes, que en centrem sobretot, en la qüestió dels terrenys, el tractament que tenen els terrenys associats a un camp de golf i, sobretot, en el tema de la cessió gratuïta a l'administració de sòl no urbanitzable protegit.

Respecte a la primera qüestió, els terrenys associats als camps de golf, pensem que resulta un autèntic

, ja que la millora mediambiental i paisatgística a càrrec del promotor es concreta, segons aquest projecte de llei, en l'adquisició d'uns terrenys, concretament sòls ocupats per pedreres, abocadors clausurats, contaminats o sòls incendiats, que seran cedits a l'administració una vegada restaurats en una superfície igual a una quarta part del camp de golf. Pensem, com dia, que aquesta millor o pretesa millora mediambiental o paisatgística a càrrec del promotor, doncs, es concreta en l'adquisició d'un terrenys a preu irrisori, pel seu propi caràcter, a preu irrisori, que s'ha de restaurar.

Jo pense que el més lògic seria si, realment, acceptarien una proposta profundament mediambiental o paisatgística, seria que el promotor ingressés en metàl·lic al mateix fons d'equitat territorial el 10% del valor dels terrenys dedicats a camps de golf, instal·lacions complementàries, a fi que l'administració ho dedique a actuacions de tipus mediambiental. I, a més a més, jo pense que ens asseguraríem amb això que la restauració paisatgística es faria conforme cal i, sobretot, per part d'una entitat com és el fons d'equitat territorial, a on estan presents l'administració i agents econòmics i socials. Insistixc, pense que seria una proposta més adequada que la sessió d'aquests terrenys restaurats en una quart part per part del promotor, perquè li costaran no res, és a dir, li costaran a preu de ganga.

També voldria destacar, respecte a l'article 4, que han oblidat de recordar que l'autorització o llicència d'obertura de les instal·lacions complementàries a un camp de golf, hauran d'estar vinculades sempre al funcionament del camp de golf i, en conseqüència, això vol dir que quedarien automàticament anul·lades en el supòsit de tancament d'aquesta instal·lació esportiva, del mateix camp de golf, i això no ho han posat, no ho han col·locat i pense que és important.

Respecte, este minut que ens queda, a la cessió gratuïta a l'administració de sòl no urbanitzable protegit amb una superfície igual a la reclassificada, que ve del mateix article, la translació del que és l'article 13 de la Llei d'ordenació del territori i de protecció del paisatge. Jo seguixc insistint en el mateix que insistíem durant el debat de la llei d'ordenació del territori: pense, i el temps ho ha demostrat després d'un any, pense que és una estranya forma d'entendre la participació en les plusvàlues generades per la reclassificació, ja que, a la fi del procés, ¿vostés saben què obtenim d'esta forma? , i s'ha pogut demostrar, doncs, bé, únicament sòls protegits, totalment allunyats de l'actuació, amb una mínim valor econòmic i, segur, amb cap tipus de preferència per part de l'administració, en este cas concret, municipal. Jo sóc del parer que aquestes cessions, ja vam dir-ho quan vam defendre la llei d'ordenació del territori, s'hagueren tingut de concretar en sòl per a patrimoni públic de sòl amb destinació a vivendes de protecció pública.

Però, després, en última instància el que m'estranya és que no hagen definit vostés la titularitat dels camps de golf. És a dir, si és una titularitat privada, si és una titularitat pública, si és mixta. Vostés sols concreten el règim d'explotació, que no de titularitat, aspectes que són, doncs, molt diferents, ja que un camp pot ser de propietat pública, però amb una modalitat d'explotació privada o mixta. No ho han concretat, i no ho han concretat, jo no sé si és perquè se'ls ha saltat dalt, perquè és que després hi ha articles com el 6. 2 que parlen de titularitat pública, quan prèviament no han definit el que s'entén per titularitat pública, privada o mixta.

Respecte a les modalitats d'explotació, exposen vostés que els camps de golf de titularitat pública són aquells, doncs, a què tenen lliure accés els usuaris i, per tant, jo pense que no té sentit que introduïxquen la figura de l'usuari abonat. Si és públic, és públic, i punt. Per això existixen altres modalitats d'explotació.

Gràcies, i disculpe que m'haja passat este.

El senyor president:

Gràcies, senyor Sanmartín, moltes gràcies.

Per al torn en contra, té la paraula la senyora Lorente.

La senyora Lorente Ramón:

El senyor president:

El senyor Sanmartín Besalduch:

Molt breument, senyora Lorente, a vore, vosté me parla d'un plus. És a dir, la cessió gratuïta a l'administració de sòl no urbanitzable protegit amb una superfície igual a la reclassificada, és a dir, l'article 13 de la LOT, de la llei d'ordenació del territori, vosté diu: «La resta és un plus que no fa més, no destorba i el que fa és ampliar l'anterior». Si realment vol un plus, el més lògic seria que es pugués ingressar en metàl·lic a un fons que, vosté mateixa ho ha dit, és un fons públic, és un fons comú, el fons d'equitat territorial, alerta amb el que li dic jo, per a dur a terme tota una sèrie d'actuacions mediambientals i paisatgístiques. Per què? Perquè pense que és millor això que recórrer a l'adquisició d'uns terrenys degradats, com pedreres, abocadors, etcètera i tal, que se cediran a l'administració i que els comprarà als promotors, però és a un preu tremendament irrisori, tremendament irrisori: els costarà quatre

perres

estos sòls.

El més lògic és que, si és necessari, ja ho restaurarà, estos abocadors clausurats, contaminats, estes pedreres de tal. , ja les restaurarà a càrrec del fons d'equitat territorial, a més, amb moltes més garanties, però no que se done la possibilitat al promotor de dir-li, «vosté comprarà estos sòls degradats, els cedirà a l'administració una vegada restaurats», però, insistixc, a uns preus tremendament irrisoris que mai. , n'estic convençut, n'estic persuadit, que mai arribaran a este 10% del valor dels terrenys dedicats a camp de golf, que és el que he proposat jo.

I respecte al tema de la titularitat, evidentment que el nostre codi civil defineix perfectament què és un bé públic, què és un bé privat i tal. Però jo li recorde al respecte que, ja que donem als camps de golf de titularitat pública, amb totes les seues instal·lacions complementàries, els donem un tractament de dotació pública tremenda, inclús amb l'expropiació per utilitat social, etcètera, de terrenys, el més lògic era definir exactament aquests conceptes.

De fet, l'avantprojecte de llei.

El senyor president:

Senyor Sanmartín, vaja.

El senyor Sanmartín Besalduch:

. -sí, acabe- sí que els definia clarament, règim d'expropiació i règim de propietat. Simplement.

El senyor president:

Gràcies, senyor Sanmartín.

¿Sí, senyora Lorente?

El senyor president:

El senyor president:

El senyor Arnal i Ibáñez:

Sí, volia demanar la separació de les esmenes 57 i 58.

El senyor president:

Votem en primer lloc l'esmena número 49. Vots a favor? Per unanimitat, queda aprovada.

A continuació, votem les esmenes 57 i 58. Vots a favor? 5. Vots en contra? 9. Abstencions? 1. Per 9 vots en contra, 1 abstenció i 5 a favor, queden rebutjades.

Votem a continuació les altres quatre esmenes d'este bloc. Vots a favor? 6. Vots en contra? 9. Per 9 vots en contra i 6 a favor, queden rebutjades la resta d'esmenes.

Passem a debatre l'esmena 50, que és ja a l'article 2, que queda agrupada en la 105, 117, 146, 147, 151, 158, 159, 164, 166, 167, 169, 171, 173, 174, 176, 178, 182, 186 i 187.

Per a la seua defensa, té la paraula el senyor Arnal.

El senyor Arnal i Ibáñez:

En este bloc hem agrupat unes quantes esmenes referides a disposicions transitòries de la llei, que pense que tenen un gran calat, i aixina va ser reconegut pel propi conseller que es va mostrar interessat per arreplegar alguna d'elles i subscriure-la.

Ara tindran ocasió vostés, senyors diputats i senyores diputades del PP, tindran l'ocasió de votar a favor d'aquestes esmenes, si realment les paraules del conseller eren serioses.

Una de les esmenes més importants, la 186, demana que s'elabore un pla estratègic -el nom podria variar, clar- en relació a l'esport del golf per a posar de manifest quina és la demanda real, realista, i les necessitats socials -si es pot dir així- d'aquest esport, considerant uns 15 anys, que és un termini temporal raonable.

Aquest pla, en base a estudis i dades objectives i actualitzades, no simplement establiria o hauria d'establir les demandes totals actuals i previsibles, sinó que també establiria uns criteris de distribució territorial per a evitar la saturació de zones, la sobreoferta, les interferències, els desequilibris en l'oferta.

El conseller ha dit que li sembla una bona idea la realització d'un pla com aquest. El que no comprenem és per què no existix ja. No comprenem per què no existix des de fa temps, quan va començar l'allau, en realitat l'allau de nous projectes de camps de golf, que, diguen el que diguen, han eixit com a bolets en els darrers anys, qualsevol que llisca el periòdic se pot enterar o que escolte la ràdio. I francament han eixit a més eixa enorme quantitat de camps de golfs acompanyats pràcticament tots d'una corresponent macrourbanització, a voltes de milers de noves vivendes. Potser l'explicació és que no hi havia el més mínim interés de regular açò. Només hi ha interés en aparentar que se vol regular. Però l'interés real ja s'ha vist fins ara, fins ara no ha aparegut eixe pla.

Este pla hauria d'haver existit, torne a dir, des de fa molt de temps. Però, com a mínim, hauria d'haver precedit al projecte de llei. I les seues conclusions i criteris s'haurien d'haver incorporat a l'exposició de motius que havia d'haver estat fonamentada aleshores en eixes dades més serioses i a l'articulat. No podem entendre com no s'ha fet prèviament com a fonamentació d'este projecte de llei. No s'ha fet. I pretendre aprovar esta llei sense que existisca prèviament este pla és inacceptable.

Els impactes i les conseqüències d'aquesta llei dependran molt de la quantitat de nous camps de golf que vagen implantant-se els propers anys i de la seua ubicació. I no hi ha res en la llei, en este projecte de llei, que ho marque o que permeta fer-se una idea. Aleshores no sabem realment quin abast tindrà.

S'està donant amb aquest projecte de llei una mena de carta en blanc per fer moltes coses i sense que ningú puga saber amb una mínima aproximació l'impacte real que tindrà esta implantació de projectes de golf posteriors a la llei.

No hi ha pla previ i era un motiu més que suficient, com altres, per a presentar una esmena a la totalitat.

El conseller diu que li agrada la idea, que vol posar-la en pràctica. Bé, doncs mire,

. Açò fa anys que hauria d'haver passat. Per què es diu ara? No se li havia ocorregut a ningú? És només un efecte publicitari el que ha dit el conseller?

En qualsevol cas, si al PP li pareix que la idea és correcta, que vote la proposta i que es deixe de fer brindis al sol. Però, torne a dir, este pla ha de ser previ al desenvolupament de la llei, previ que es finalitze la tramitació de tots els projectes que ara estan actualment en marxa, en tramitació. I, per tant, ha d'anar indissolublement lligat, unit, a una moratòria, es diga com diga, pel nom tampoc no anem a discutir. Però ha d'anar unit a un procés que implique la suspensió temporal de les aprovacions definitives d'aquells projectes urbanístics que incloguen camps de golfs, vagen acompanyats o no d'urbanitzacions, i d'aquells instruments de planejament que els continguen. Del contrari, no servirà de res eixe pla. El pla és per racionalitzar allò que encara no està fet. Per a què voldríem el pla després de fets els camps de golf? Açò no serviria de res, seria una presa de pèl. La moratòria, per tant, és imprescindible perquè prime la racionalitat, l'ordre lògic, a més de l'ordre territorial i ambiental en el desplegament de la llei, i perquè la llei tinga el màxim abast i eficàcia possibles. Del contrari, per a què volem la llei?

No aplicar la moratòria prèvia, prèvia a l'elaboració del pla i a la posada en marxa de la llei és com fer el plànol d'una casa, després que la casa ja està feta. Fer un pla després d'aprovats els projectes en tramitació i de desplegar la llei i aplicar la llei, ja no seria un pla, seria més bé una acta dels fets que han passat, però ja no servirà de res.

Bé, un altre grup d'esmenes a destacar van adreçades a evitar que escapen de la regulació que en teoria pretén esta llei la immensa majoria dels camps de golf. Perquè si no toquen açò, senyors i senyores del PP, resulta que esta llei servirà de ben poc. Tal com està escrit ara per ara el projecte de llei la situació és aixina de clara. Esta llei no servirà per la immensa majoria de camps de golf que estan ja previstos, anunciats i en marxa, i que està ja la tramitació avançada, en exposició pública, etcètera. És a dir, encara que només hagen començat el seu camí inicialment, ja s'escaparien, ja s'escaparien, basta que hagen eixit d'exposició pública, ja s'escaparien de les regulacions d'esta llei. D'unes regulacions que en teoria són bones i estrictes. En la pràctica vorem què son, poden ser ben poca cosa o fins i tot poden ser contraproduents perquè intenten millorar alguns aspectes secundaris, que no direm que no, alguns aspectes referits a l'energia i els residus, alguns aspectes que, insistisc, són secundaris, però empitjoren un aspecte molt greu que ja hem dit, que permeten ubicar els camps de golf en qualsevol classe de sòl.

El projecte de llei inclou disposicions transitòries que fan que els projectes en tramitació i els projectes de golf, de camps de golf associats a grans urbanitzacions, que, insistisc, són la immensa majoria, el noranta no sé quants per cent, escapen a les regulacions d'esta llei. Per tant, hem presentat esmenes per a corregir i posar de manifest que açò és el que preveu la llei, per tant és una escapatòria enorme.

Per tant, si no se modificara, esta llei seria una llei merament cosmètica, aparentaria voler regular-ho tot i regularia només una ínfima part, la immensa majoria no la tocaria. Aleshores seria un engany, un engany enorme, un maquillatge publicitari. Aleshores, no és pot tolerar que s'escapen la immensa majoria dels camps de golf, sinó, torne a dir, és una mera llei propagandística i de maquillatge, si permet que la immensa majoria dels casos s'escapen.

Altres esmenes d'aquest bloc estan adreçades a precisar aspectes concrets de l'articulat i establir compromisos temporals per a elaborar, per exemple, el reglament de la llei, per a incloure en ell determinades concrecions i per redactar de manera imperativa, i per tant de manera efectiva, expressions que figuren en la llei de manera ambigua i sense eficàcia legal quan es diu que «es procurarà», que «es tendirà», és a dir, estes expressions aixina que estan expressades en temps verbals que no tenen ninguna capacitat d'obligar, nosaltres les convertim en expressions imperatives perquè tinguen alguna eficàcia legal. Del contrari, doncs no servixen de res.

Altres esmenes exigixen que en tots els casos les justificacions de les demandes hídriques estiguen ben argumentades i que se justifique, que s'incloga la documentació clarament, la justificació que no es voran afectats els valors ambientals.

També alguna esmena pretén, establix, la possibilitat d'intervenció subsidiària de la conselleria en unes condicions molt claretes per a poder sancionar les infraccions.

I també s'elimina en una de les esmenes la possibilitat que puguen aplicar-se als camps de golf de manera generalitzada, torne a dir, de manera generalitzada la figura de declaració d'interés comunitari. No dic jo que no puga aplicar-se en alguna ocasió esta figura important, però de manera generalitzada no. No qualsevol projecte de camp de golf necessàriament permet que se li aplique la declaració d'interés comunitari. Hi hauran camps de golf. , jo no vaig a excloure-ho que algun camp de golf sí que siga realment d'interés comunitari, però tots per sistema, no senyors, no senyores. Això no és acceptable, perquè a més esta declaració ja té associada una sèrie de mecanismes que obliguen el propietari, que tenen una sèrie de mesures coercitives, que poden arribar fins i tot a agarrar els terrenys de forma imperativa, de forma -no m'ix ara la paraula-. d'expropiació, que sens dubte no creem que siga la via que se puga usar en tots els casos; només, torne a dir, en alguns.

I també plantegem esmenes perquè no escapen els projectes del mecanisme de l'avaluació ambiental estratègica, que és un mecanisme de control de regulació ambiental que s'ha d'aplicar i que ací, en una transitòria, pretenen que s'escapen a esta regulació.

Moltes gràcies.

El senyor president:

Moltes gràcies, senyor Arnal.

Per a torn en contra té la paraula el senyor Castejón.

El senyor Castejón Chaler:

Gràcies, senyor president.

Bé, en el segon bloc d'esmenes que ens presenta l'Entesa ahí també qüestiona algunes coses que intentaré que queden claretes. En principi, com ho he fet abans, comunicar-li que hi ha dos esmenes que considerem que milloren la redacció i que anem a acceptar-les. Són dos: són les números 147 y número 166. 147 i 166. Són dos matisos que em semblen perfectament coherents amb l'esperit de l'article i per tant considerem aquestes dos modificacions positives i les acceptem sense cap tipus de problema.

Dit això, d'algunes de les coses que vosté ha fet més incidència, la famosa esmena d'addició a què va fer referència el conseller, doncs avui no l'anem a acceptar.

(El senyor Arnal diu: «Ja ho sabia jo»)

Nosaltres la rebutgem, rebutgem perquè considerem que l'addició d'aquesta esmena transitòria, tal com està redactada, és dir, tal com està redactada que vostés la presenten, és inacceptable, ja que aquesta redacció -insisteixo, caldria matisar-ho, i és la proposta que li va fer per part del conseller d'arribar a un consens que no s'ha pogut arribar-, doncs el que està clar és que ja la redacció, tal com està, si es deixa sense tocar res no la podem acceptar. Per què? Perquè no estem en contra d'un pla estratègic del golf, evidentment. El que en cap moment el conseller va dir, i que avui li ho torne a dir, és dir, el que no estem disposats a una moratòria tal com vosté la presenta i tal com vosté l'ha defensat. És la seua postura i nosaltres la respectem, però evidentment nosaltres no estem per aquesta línia.

Per tant, el que no volem és de cap manera interceptar la tramitació dels projectes que avui per avui ja hi ha en marxa, que s'estiguen tramitant i que s'estan tramitant segons la nostra legislació vigent. Per tant, dit això, queda clara la primera proposta que vostés han fet, que era en referència a l'esmena 186.

Sembla que quan parla sempre qüestiona que esta llei no servix per a res. I inclús ha qüestionat, m'ha donat la sensació, que qüestiona inclús la regulació que proposa com a fonamental esta llei de regulació dels camps de golf. La situació actual, tal com s'estan tramitant els camps de golf a la nostra comunitat, actualment tenen una sèrie de deficiències, actualment tots sabem que patixen d'un aclariment respecte que les instal·lacions del golf se presenten conjuntament amb projectes urbanístics; avui per avui falta una actitud proactiva en estos projectes respecte al seu paper dinamitzador del territori i el paisatge. Avui els projectes que es presenten denoten una absència d'anàlisi objectiva respecte la ubicació idònia que contemplen que avui se presenta una visió aïllada. I, per tant, estes mancances que comporten naturalment tramitacions inclús molt lentes, que algunes plantegen la reclassificació del sòl per a poder implantar en aquestes actuacions altres coses, altres aprofitaments al marge de la pràctica del golf. Precisament és el que intenta regular la llei. I la llei, si alguna cosa té clara és que el que pretén és aclarir, aclarir quin és l'abast de tots els projectes anomenats camps de golf. Per una part, contràriament al que vosté dia, la llei regula les condicions d'implantació d'estos camps i exigix que s'adopte una estratègia activa en la creació d'espais lliures, així com la recuperació i millora del medi natural i del paisatge, i com a conseqüència, naturalment, de les normes d'integració paisatgística i assegurant una elevada qualitat i seguretat de les instal·lacions per mitjà de les condicions de disseny, que sembla que també vosté ha passat molt de puntetes.

La llei també exigix que estos camps de golf presenten unes condicions ambientals d'explotació i de gestió del màxim nivell i les regula en auditories inclús ambientals. I també, també sembla que ho passem per alt, que la llei fomenta l'ús públic dels camps de golf.

I ja per acabar, en aquesta regulació que semblava que no regulem res, doncs disposa que la tramitació, un dels impediments que hem vist anteriorment, que és lenta i podíem dir tediosa, la tramitació de la llei d'instal·lacions de golf se faça d'una forma més àgil i senzilla. Àgil i senzilla perquè la llei, tal com està regulada, tal com se presenta ara, preveu uns procediments de tramitació que estan ajustats a la legislació urbanística, territorial, sectorial, mediambiental, i utilitza uns instruments que ja compten en una àmplia experiència quant a llei legislativa a la nostra comunitat

Vosté fea referència també al sòl no urbanitzable i lo d'interés comunitari. Jo, doncs, és coherent amb les postures que defensa, però està clar que, excepcionalment, en sòl no urbanitzable és quan se demana i se té d'obtindre la declaració d'interés comunitari. Dóna la sensació que qualsevol.

També ha fet referència en algunes esmenes al règim sancionador. No vaig a fer referència a totes les esmenes que fan incidència en este aspecte, però, bé, ahí està. I si no es complixen les auditories, que és el que marca la mateixa llei, estan marcades fins les quanties que se poden imposar, des dels 6. 000 fins als 60. 000 euros en algunes coses en concret.

Però altres esmenes a què vosté ha fet referència i que també mereixen, a la millor, doncs, una puntualització molt clara, al marge. Per exemple, fea referència que nosaltres rebutgem, concretament, l'esmena 169, correctament, perquè pensem que quasi quasi, en el que vosté fea referència, que són les disposicions transitòries, que ha acabat molt prompte, llevant-les quasi pràcticament totes, i que deixa en una inseguretat jurídica la majoria de plantejaments que nosaltres fem. Perquè els municipis que prevegen la implantació de camps de golf en el seu planejament, doncs, hauran d'adaptar-se, tant si volen com si no, perquè és així, a la llei que en aquell moment estiga imperant,

que està, que està. I això, és que no podem anar en contra de la legislació urbanística aplicable en cada moment, no podem saltar-mos la llei a la torera, no?

Una altra que també fea referència de forma insistent és l'esmena 174, en què, naturalment, doncs, bé, no l'anem a acceptar, no la podem acceptar, perquè considerem que. , bé, no es considera procedent suprimir el règim transitori dels programes per al desenvolupament d'accions integrades, que ja que estan previstes en el mateix projecte de llei que ara presentem, primera, perquè les actuacions integrades que hagen sigut sotmeses a un tràmit d'informació pública se tenen de resoldre i es resoldran de conformitat amb el que establix, insistixo, la normativa vigent en cada moment del procediment.

Una altra que també ha fet vosté incidència és l'esmena 105, doncs, que tampoc no la podem acceptar perquè considerem totalment innecessària, per exemple, una redacció d'un reglament específic. , que vosté fa referència que cal determinar els materials i característiques dels tancaments. És una esmena que mos ha fet una mica de d'això, perquè quasi quasi com si tinguéssem de tindre un reglament específic per a ordenar això, que nosaltres no considerem de cap manera convenient.

I una altra que també, per coherència -coherència seua-, que fea referència a les declaracions d'interés comunitari, no podem acceptar l'esmena 178 perquè considerem. , nosaltres considerem perfectament apropiat que els procediments que tinguen com a objecte la declaració d'interés comunitari per a la promoció, insistixo, en sòl no urbanitzable d'un camp de golf, es resolga de conformitat a la normativa vigent en la data de la seua presentació.

I una esmena que jo li demanaria que retirés, perquè se prenga nota, i si no avui, a la millor al ple, és la que fa referència a la 164. La 164 li demanem que la retirés, perquè dóna la sensació com si la conselleria no sigués o, avui per avui, no assumís les competències que té en matèria d'ordenació del territori. Precisament, el que té de fer, i de fet fa, és exercir sempre aquelles competències que la llei li atribuïx en matèria de disciplina urbanística, perquè la seua esmena, el que dóna la sensació és que diu, en qualsevol cas, la conselleria competent en matèria urbanística intervindrà subsidiàriament. No, ja té l'obligació de fer-ho. Per tant, considerem que és una esmena que no té sentit.

Per tant, ja per acabar, insistixo, la nostra proposta és simplement donar-li suport a les dos esmenes a què hem fet referència, que en retirés una i, les altres, pels motius que li he dit, no poden ser acceptades.

Moltes gràcies.

El senyor president:

Moltes gràcies, senyor Castejón.

Senyor Arnal, per a rèplica.

El senyor Arnal i Ibáñez:

Moltes gràcies.

Ja sabia jo que vosté no acceptaria eixa esmena, perquè era clar, era evident, ara s'ha confirmat, que el que va fer el conseller l'altre dia va ser un

que no ha volgut mantindre. Era una operació de pura cosmètica que va durar uns quants dies en la premsa, inútilment, perquè, clar, no tenia interés el conseller que això durara.

Mire, açò no és seriós. Si el PP considerava, ho considerava fa una setmana, fa uns dies, que s'havia de fer un pla estratègic del golf, doncs, que continue endavant i el faça d'una forma o altra i que ara, ací, ho incloga i ho plantege. ¿Li pareix interessant o no li pareix interessant que es faja un pla estratègic? ¿Li pareix interessant o no que existixca eixa cosa prèvia al desplegament de la llei? Perquè, torne a dir, si l'espera a fer després que la llei ja estiga aprovada i en marxa, arriba molt tard. I per a això és necessària una moratòria.

Una moratòria, li diguem com li diguem.

El dia que va parlar el conseller, acceptava la moratòria, només li molestava el nom. Per cert, en la meua proposta no se menciona el nom, per si de cas, perquè pareix que el nom produïx que isquen granets i altres i tota una sèrie de reaccions anafilàctiques. Doncs, bé, si és el nom el que molesta que se diga com se vullga, però allò important era la idea, perquè s'ha de suspendre la tramitació fins que existisca eixa planificació. Si no, no se serveix res. Però l'oferiment del conseller, ja s'ha vist, era pura cosmètica, pura confusió mediàtica.

La nostra esmena a la totalitat estava justificada per moltes deficiències i, en tot cas, l'oferta que va fer el conseller de «jo tire endavant açò, si vosatros retireu la vostra esmena a la totalitat» no tenia sentit. Ni és la manera lògica d'actuar, ni era el moment procedimental de fer-ho. El moment de fer transaccions és ara, en este moment que estem veent les esmenes parcials. Si no, ¿què significa allò?

L'esmena que se plantejava era bona fa unes setmanes i ara no és bona hui. ¿Que és un canvi de cromos el que teníem d'haver fet? ¡Ara és el moment d'acceptar-la! , o de plantejar una transaccional. Si vol, retire la paraula

moratòria

, però faja la transaccional, presente-la!

¿O del que se tractava ara és de castigar-mos? ¿De castigar a qui: a l'Entesa o als ciutadans, que són els que pagaran els plats trencats d'açò?

Mire, en este tema el PP ha tingut un comportament, i el senyor conseller en particular, realment infantil, excepte que tot fóra mentida, una operació de màrqueting. O, si no, és una reacció totalment infantil. Si la idea era bona, que s'aprove; si el projecte és interessant, que s'accepte; si la redacció concreta la volen canviar, que se propose una alternativa, que se propose una transaccional. Però, ara, de repent, dir «no vos heu portat bé i ho retirem». ¿Açò què vol dir? ¡Açò és una broma!

El senyor president:

Vaja acabant, per favor.

El senyor Arnal i Ibáñez:

Gràcies.

Només volia dir, de passada que, insistisc, podem apostar a quants projectes afectarà esta llei. Jo torne a insistir: la immensa majoria escapen. Vosté ha parlat d'uns 65 nous camps de golf previstos. Estic convençudíssim que, d'eixos, la immensa majoria ja estan en marxa i escapen a esta llei. Si esta llei arriba a afectar a cinc o set, no sé, màxim deu projectes, ja m'alegraré jo. Però la immensa majoria s'escapen, segur.

El senyor president:

Moltes gràcies, senyor Arnal.

Senyor Castejón.

El senyor Castejón Chaler:

Gràcies, senyor president.

Molt breument, ha dit tot el que fea referència a les esmenes, doncs, l'argumentació l'hem feta en el primer torn, i la segona part. És a dir, jo no sé com tot el que ha dit ho diu vosté, és la seua opinió, és la seua forma de vore les coses. L'oferta que li va fer, que estàvem en el mateix ple, i el que vosté diu, jo no ho vaig sentir en cap moment en l'oferta del conseller, ben claret ho va dir. És a dir, intentaven que esta llei pugués sortir tan consensuada com fóra possible, en el sentit que com més -crec que va dur- suport parlamentari, doncs, evidentment, qualsevol grup que aspira que les propostes puguen estar recolzades pels altres grups, en este cas, de l'oposició, doncs, això significa que el consens és amplíssim. Això intentava, i que estava disposat, crec que la paraula va ser,

a mirar aquesta esmena a què vosté ara fa referència.

Jo li ho he dit ben clar: tal com està redactada, seria impossible. Però és que també li ho vaig dir el dia de l'esmena a la totalitat. Després del llançament de la proposta del conseller, és que vosté. , és a dir, mos va sortir de la manera que vosté ha començat avui. És a dir, bé, que si la llei arreplega falsedats, que si partim d'uns plantejaments erronis. Només li faltava quasi quasi, utilitzant un llenguatge vulgar, pegar-li al conseller! Home, quasi quasi!

el que mos intenta donar la sensació com si els hem enganyat, no? La proposta va estar allí i en cap moment vosté l'ha acceptada. És a dir, en el seu moment, la paraula

moratòria

no existia, i ho hem dit una i dos i tres vegades que els projectes que estan en marxa tenen de continuar en marxa, és una llei que arriba en un moment que és el que és, hagués pogut arribar abans, com també li ho vam reconéixer, però que la força i la voluntat és de traure-la el més prompte possible endavant.

I que vosté, el que no mos pot dir és que bé, que ha segut com un joc infantil, que si ara diem una cosa, el dia següent en diem una altra. No, la proposta estava allí i en cap moment ha sigut acceptada. Per tant, el que no se mos pot dir és que per part de la conselleria no existisca la intenció, que ho va dir el conseller. El que no se pot és arreplegar i paralitzar els projectes que estiguen en tramitació, però que, naturalment, que per part de la conselleria cal elaborar, al marge del que és la mateixa llei, doncs, un pla estratègic, damunt cal col·locar-lo també clarament. El que no se pot fer és que cada ajuntament munte el camp de golf allà a on li interessa.

És a dir, esta planificació supramunicipal és necessària, i per a portar-la a terme, evidentment, té d'haver-hi un organisme que la conselleria puga ser la més adequada perquè el tinga en compte. I en això, evidentment, no és que estiguéssem en contra, és que ho farem, però, naturalment, no reflectit en esta llei i paralitzar, la moratòria, que és al que vosté fa referència.

Res més i moltes gràcies.

El senyor president:

Gràcies, senyor Castejón.

Conclòs el debat, anem a passar a votació. Si no ho he entés mal, ha dit el senyor Castejón la 147 i 166. Molt bé. ¿Alguna separació més?

La senyora Gay Bódalo:

Votar separadament la 176.

El senyor president:

Per a la seua defensa, té la paraula el senyor Arnal.

El senyor Arnal i Ibáñez:

Bé, en este bloc anem a agrupar un conjunt d'esmenes que tenen relació amb aspectes de la planificació urbanística dels camps de golf.

La major part de les esmenes intenten corregir l'articulat del projecte de llei per a assegurar que aquestes instal·lacions de camps de golf es facen de manera general en sòl urbà o urbanitzable i mai, mai! , en sòl no urbanitzable protegit. Només de manera excepcional i justificada, insistisc en estes expressions, es podria admetre en sòl no urbanitzable comú, sempre que compliren una sèrie de condicionants als quals després em referiré i detallaré.

Un dels aspectes més perillosos i negatius d'aquest projecte de llei i que, per ell sol, ja justificaria una esmena a la totalitat, és la perillosa via que obri de permetre que els camps de golf puguen instal·lar-se en tota classe de sòl, que això és el que diu la llei, entenguem-ho tots, ho diu claríssimament: en tota classe de sòl, fins i tot en sòl no urbanitzable o en sòl no urbanitzable protegit. Fins i tot obri la porta que puga ser en un parc natural o en qualsevol altra figura de protecció de la natura, del medi ambient.

Açò, en cas de permetre's, constituiria una agressió ecològica ambiental de primera magnitud. És a dir, per tant, una qüestió absolutament inacceptable per a nosaltres. I això ho hem expressat en un nombre important d'esmenes, per corregir aquesta possibilitat en cada ocasió que es menciona en el projecte legal.

Els motius per a excloure, en principi i de manera general, els camps de golf en l'àmbit del sòl no urbanitzable és la consideració dels elements de pertorbació del medi que generen estes instal·lacions i la convicció, que puc justificar, que a on tenen sentit és en el sòl urbà o urbanitzable: allí és a on tindran coherència els seus elements i components, tret de casos excepcionals, que admet, que jo els admet eixos casos excepcionals, que caldrà considerara a banda, de manera molt esporàdica, això sí, esporàdica.

Els camps de golf, fins i tot la manera aparentment més suau que contempla este projecte de llei, inclús estos, tenen associats molt de formigó i asfalt i impliquen una gran quantitat d'impactes ambientals de tota mena. No poden negar-se vostés a reconéixer açò que estic dient, perquè és pura constatació dels fets. No se poden considerar o comparar-se a cultius o a boscos. No es tracta d'activitats inclús comparables al senderisme o a la pràctica de bicicleta de muntanya, per dir dos esports, o d'altres activitats humanes de baix impacte que no requerixen a penes infraestructures associades. No és este el cas!

Hem d'insistir que els camps de golf, que esta llei permet inclús -i això que s'insistix molt en esta llei en dir que són camps de golf sense urbanitzacions associades-, inclús en este cas no són únicament un prat de gespa. Esta llei que en teoria pretén ocupar-se només del camp de golf com a esport, seguix permetent altres activitats associades, residencials, d'oci, comerç. coses que impliquen una sèrie de construccions i edificacions. No les van a fer de cartó pedra, les faran de formigó. A més, la mateixa activitat esportiva requerix, òbviament, accessos, tancaments, il·luminació, faroles. una sèrie d'elements. d'infraestructures.

Tot açò ens porta a considerar que el lloc escaient per a estes activitats, com també per a un camp de futbol o de bàsquet, o d'altres esports, no és el sòl no urbanitzable, sinó el sòl urbà o urbanitzable.

No trobem cap inconvenient, ni impossibilitat, perquè s'ubique en camp de golf, per exemple, en el centre d'una zona urbana o, si es pretén més tranquil·litat, en una zona perifèrica urbana, però el tipus d'obres i activitats associades no són compatibles, en general, en general, amb un sòl no urbanitzable.

Per començar un camp de golf, fins i tot dels contemplats en esta llei, necessiten accessos, carreteres, camins -que generalment estaran asfaltats-, necessiten aparcaments -que també normalment estan asfaltats-, tancaments, tancaments del recinte, sistemes d'il·luminació, obres, construccions.

Tot açò que en sòl urbà o urbanitzable no tindria especials problemes ni tindria especial rellevància, en sòl no urbanitzable, especialment si té característiques destacades de naturalitat, implica una important alteració del medi originari, implica modificar el relleu del terreny, implica impermeabilitzar i asfaltar el sòl, implica soroll, contaminació lumínica, contaminació atmosfèrica, impactes paisatgístics.

Tot açò, si estem parlant d'un paratge natural que està poc antropitzat i que pot tindre diferents components de tipus florístic, faunístic, geològic, d'interés, com esta llei permet obrir les portes d'este tipus d'activitats en sòl no urbanitzable, allí sí podrà tindre gravíssimes alteracions del medi natural i uns impactes absolutament negatius i intolerables. Per exemple, si se volguera instal·lar en àrees forestals, en zones humides, en paisatges tradicionals agraris de secà o regadiu.

D'altra banda, fins i tot els mateixos camps, amb les plantacions de gespa, que pareix que és la part menys impactant, també suposa una alteració del medi natural. També implica desplaçar un ecosistema originari, que en el nostre territori -vostés el coneixeran, supose- difícilment trobarem ninguna part dels nostres ecosistemes que tinga res a veure amb eixos camps de gespa. No vivim en una zona que de forma natural abunden eixe tipus de pastures, com puga ser en el nord de la península ibèrica o en altres països. Aleshores, no tenim eixe tipus d'ecosistemes. I ubicar significa desplaçar l'ecosistema que estava ahí d'un altre tipus, i apareixen una sèrie d'impactes en relació als aqüífers, la disponibilitat d'aigua, la seua contaminació, etcètera, que és un impacte a considerar.

Però, a més, esta llei afegix a eixos impactes inevitables que acabe de dir, inclús quan només fóra estrictament la gespa, ja tindria eixos impactes, però a més se'ls afegixen tota una sèrie d'altres coses que se sumen a les mínimes inevitables, a més, se sumen ampliant-les i afegint-ne altres agressions.

Perquè la llei, esta llei que estem parlant, este projecte de llei permet gran nombre. gran quantitat d'edificacions que generaran eixos nous impactes o incrementaran els altres. Recordem-ho, vaig a repetir-ho una volta més. Permeten la construcció de molts edificis i instal·lacions, instal·lacions esportives. Ho diu, ho diu l'articulat. No diu quines, però poden ser piscines, per exemples, altres camps de joc, de pàdel, de futbol. del que siga, poden estar ahí. Edificis administratius, restaurants, tendes, altres tipus de comerços, hotels, apartaments turístics. Tot això, tot el que acabe de dir està ressenyat en la llei, senyors. Com volen negar-ho?

La imatge que s'està entestant en presentar que esta llei només s'ocupa dels camps de golf com a esport, despulladet de tota classe de temptació urbanística, és falsa, senzillament falsa. És que miren-se la llei i voran que li afegix tot eixe vestuari de formigó, de moltes altres coses, sense comptar que una vegada fet el camp de golf, per exemple, en sòl no urbanitzable, constituirà un inevitable pol d'atracció de noves actuacions, noves urbanitzacions i construccions, que tindran el camp de golf com a reclam.

Els estranyaria, els sorprendria açò? Aixina està passant en altres llocs, ha passat ja, i els promotor d'estos camps de golf ja s'encarreguen de promocionar, de vendre com a atractiu urbanístic la presència d'un camp de golf. No els estranye, el camp de golf va a ser la punta de llança, l'

de nous projectes urbanístics que tindran el reclam en eixe camp de golf, amb un paisatge idíl·lic ja ahí clavat. No ens ha d'estranyar el més mínim, perquè aixina està passant ara.

O per recordar-los el cas patètic de les zones que es volen protegir, com el futur parc del Túria, que eixa zona protegida resulta que es presenta com un focus atractiu per a construir al seu voltant i formigonar tot el voltant. El truc ve a ser: fem una zona verda, fins i tot la declarem protegida -on podria estar un camp de golf, clar- i al voltant mantenim tot un gran empori urbanístic que es menge realment. que acabe ofegant eixa zona protegida. Eixe és el model que vostés estan posant a gran escala a tot el País Valencià. I el projecte del Túria és emblemàtic i claríssim, i estos dies ha estat en els mitjans de comunicació molt ben destacat.

Al final, les zones protegides es presenten com una justificació del desordre urbanístic, però, a més, queden convertides en unes illes reduïdes, fràgils, amenaçades, rodejades de formigó i asfalt, que, és clar, al final no compensen de cap manera, ni justifiquen, per suposat, l'increment tremend de formigó que s'està fent en tot el territori.

Les dades estan damunt la taula. El que estic dient està passant per tot el territori, tenim ahí les xifres concretes aparegudes en diferents mitjans, en diferents documents. I esta llei, i com alguna altra pretén, seran la cirereta per acabar d'adornar el pastís urbanístic. L'especulació del sòl emprant la natura com a excusa no és ninguna novetat, és la pràctica habitual que permet i fomenta el PP durant tots estos anys.

Nosaltres, no obstant, després d'haver dit tot açò, he de dir que encara que pensem que la immensa majoria dels camps de golf que es construïxen i es projecten, la immensa majoria, inclosos els que esta llei permet, són més apropiats en sòl urbà o urbanitzable, també entenem que podria dissenyar-se algun tipus de camp de golf amb especials condicionants de respecte ambiental i paisatgístic, que poguera admetre's en sòl no urbanitzable.

Açò -insistim- no hauria de ser allò habitual -i no ho garantix la llei present, per cert-, però entenem d'una manera oberta i reflexiva, com és el nostre raonament en relació a açò, que seria possible. En este cas, i sempre que es donaran una sèrie d'elements condicionats, es podria instal·lar en sòl no urbanitzable -torne a dir- de manera puntual, no com a norma. Però podem estar parlant de dos o tres camps de golf en tot el territori, pocs més. No estaríem parlant de la majoria, com ara s'obri ací esta via. En este cas, caldria que es limitaren les construccions al mínim indispensable per a l'estricta pràctica del golf, és a dir, eliminant comerços, restaurants, apartaments turístics.

Com veig que m'estic passant del temps, en acabar justificaré i amplificaré, si de cas, en la rèplica un poquet més, perquè vegen que no és una negativa sistemàtica, sinó una negativa justificada que admet excepcions, sempre que les excepcions s'acoten de la manera que s'estava començant a fer i que després completaré, perquè vegen que no és una postura tancada, sinó oberta i reflexiva.

Gràcies.

El senyor president:

Moltes gràcies, senyor Arnal.

Torn en contra. Senyor Castejón.

El senyor Castejón Chaler:

Gràcies, senyor president.

Bé. Vosté insistix. és a dir, té uns plantejaments que els defensa. Però, bé, és que continuo dient-li que està donant una versió errònia de la realitat, quan fa referència -i insistix, a més, ho remarca-, a la implantació en tot tipus de sòl. És a dir, ja no entro en aquells plantejaments o aquells quasi, quasi -vull dir- plantejaments filosòfics que vosté fa i defensa. Ahí cada u. Però, almenys, el que arreplega la llei està ahí escrit. Per exemple. Clar, això se transmet en les esmenes que mos presenten.

L'esmena, per exemple, 64, que fa referència que vostés. diu: «qualsevol classe de sòl», i després insistix que només hauria de ser en sòl urbà o urbanitzable. Per a generalitzar, li diré que, naturalment, no podem acceptar totes les que fan referència que només han de ser en sòl urbà o urbanitzable, perquè. Ha de tindre-ho clar, i li ho diré una altra vegada. És a dir, quan nosaltres parlem de sòl urbanitzable, no ho fem d'una manera arbitrària, sinó sempre pensant que davall d'este sòl hi ha unes determinacions que marquen tots els plans urbanístics, que marquen tots els plans territorials, els sectorials, els plans mediambientals, que sempre estan acotant esta llei.

Per tant, insistixo, no és de forma arbitrària, com vosté dóna la sensació, ni molt menys. Per tant, ahí totes les esmenes que vosté presenta, que en el fons estan basades en el mateix plantejament, naturalment no poden acceptar-ne cap.

També fa. no sé, dóna la sensació que no ho ha acabat d'entendre massa bé o no ho vol entendre. És a dir, si alguna cosa té esta llei és que precisament el que fem és separar les actuacions vinculades al que és pròpiament la promoció dels camps de golf de qualsevol altra que tinga com a objecte el que és purament la promoció residencial, no sols la residencial, la industrial, la terciària. I estes hauran de seguir els procediments i aquelles exigències que estableix la legislació territorial -insistixo-, urbanística, que se li aplique en cada moment.

Jo penso que d'aquesta manera, amb aquesta separació, el que es dóna és resposta, com li deia en un principi, a esta creixent demanda social que tenen este tipus d'instal·lacions, com puguen ser les instal·lacions esportives del golf. I això, depurant-les d'altres, com. avui per avui, no anem a enganyar, pareix que estiga molt associada, i que naturalment desvirtuen -en això coincidixo amb vosté- este caràcter d'equipament esportiu que té purament el model golf.

No obstant, no anem a negar-ho tampoc, la llei li dóna un tractament especial al que són instal·lacions hostaleres i de tipus assistencial. I això ho fem d'una forma oberta, oberta, perquè apostem. perquè potenciem el turisme no residencial, i el que fem també és ampliar esta oferta turística de qualitat que volem per a la nostra comunitat. És que això sembla que també siga roín. No. Hem apostat per este sector importantíssim. Que això no és el mateix que apostar per un sector en què s'aposte per la promoció residencial contínua. No. Ho ha dit clarament el conseller, i és una frase que resumix molt bé esta política. És a dir, no és que tinguéssem les ofertes immobiliàries o els pisos i que tinguen com a jardí de la seua casa un camp de golf, ni mot menys.

És a dir, per a potenciar precisament el caràcter esportiu de les instal·lacions, la llei regula perfectament els seus usos, i ho marca en tres. I vosté es llig la llei i ho té claríssim, crec jo. Per una part, els usos complementaris. Quins són? L'allotjament turístic, allotjament turístic. I després, naturalment, altres instal·lacions esportives i d'oci. I, naturalment, no podem oblidar ni el món de la restauració ni aquelles que van associades -jo què sé-. les tendes de material que necessiten els que practiquen l'esport.

Després estan el que són el usos compatibles, que són purament tots els de tipus assistencial, el sanitari, el cultural. Naturalment ha d'haver edificis administratius, de seguretat. I inclús per a este tipus d'instal·lacions que són necessàries, la llei també acota quina serà la superfície, que ja és prou.

I després estan el que són usos incompatibles. I això sembla que també se'ls salta, perquè quan parla d'usos compatibles, alguns els col·loca. , com puguen ser els residencials. No. Les actuacions que es preveuen, conjuntament amb la promoció de camps de golf, com a usos incompatibles, està precisament el residencial, el industrial i qualsevol altre que no estiga com a compatible dels quals he dit abans.

Per tant, jo penso que la llei marca clarament quina és la línia que volem seguir. I, per tant, no mos torne a dir que. bé, «formigó, formigó, formigó». L'imprescindible, el necessari. Perquè, naturalment, insistixo, si apostem per un sector, com puga ser el turístic, i necessita unes infraestructures, necessita unes instal·lacions, d'alguna manera s'han de fer. O és que les farem d'aire?

També la promoció de qualsevol de les modalitats de camps de golf previstes en la llei també requerix sempre, sempre, és la declaració d'impacte ambiental, que naturalment ha de ser favorable. Per tant, jo penso que és una garantia.

També exigix que. podíem fer un repàs ara a l'articulat que fa referència a les condicions d'implantació. Concretament, el títol I diu que «l'estratègia activa en la recuperació del medi natural i del paisatge. », i regula més o menys quin serà el règim urbanístic. I ahí li diu clarament que els camps de golf, que vosté insistix una i altra vegada. Diu: «es podran implantar en qualsevol classe de sòl, sempre que ho permeten les determinacions dels plans urbanístics territorials, sectorials, mediambientals que se li apliquen». Que vosté això sempre s'ho salta. Vol donar la sensació que és. a la vorera del carrer ficaré un camp de golf. No.

I després també està molt clar. parla dels terrenys associats per accions ambientals o paisatgístiques. Això està en l'article 3, que també tindran la classificació de sòl no urbanitzable.

També parla de les infraestructures i servicis que hauran de buscar el menor impacte ambiental i paisatgístics, i ho regula. Jo penso que amb això podríem estar fins i tot d'acord. I regula, naturalment, totes aquelles condicions d'ocupació, d'edificabilitat. I podríem diferir en quants metres han d'estar les edificacions del que són els camps de golf. A la millor podríem arribar fins i tot a un acord. Però el que està clar és que s'intenta amb la llei millorar aquelles condicions, tant tècniques com paisatgístiques, que avui per avui tenen les instal·lacions.

Per tant, insistixo, és una bona llei. El que vosté intenta alguns aspectes que dintre de la seua forma de pensar i d'actuar, i que em pareix molt correcte, dóna la sensació que és el formigó el que predomina, ni molt menys, que és el tema urbanístic el que s'ha posat la llei del golf com a excusa per a fomentar eixe tipus de especulacions urbanístiques, sinó tot el contrari, és tot el contrari. Per tant, no fique en boca nostra i no diga el que no està escrit en la llei, perquè, insistixo, la llei està allí i si la repassem article per article vora com és avui per avui la més ambientalista de les que existixen, de les tres que hi ha. Però que és una aposta ferma i que vosté, com a partit verd que defensa, també hauria d'explicar o almenys no obviar aquests temes que aposta directament per temes mediambientals.

Perquè en cap moment l'he sentit parlar jo, per exemple, de l'aposta decidida que fa per les energies renovables. No. Això s'ho ha saltat i és una aposta realment importantísima. O l'acotació que se fa, per exemple, de la prohibició, que això també en el seu moment podíem arribar a una esmena transaccional, d'aquelles espècies que se puguen introduir en els camps de golf, que han de ser, naturalment, les autòctones, les del lloc, que amb això estem d'acord, inclús amb una parauleta que mos fica per ahí, que en el seu moment la debatrem, que preferentment la podíem inclús llevar, que siguen naturalment aquelles que sempre existixen al lloc.

Per tant, pensem que els camps de golf no mos torne a dir que se poden implantar en qualsevol classe de sòl. Insistixo, sempre que ho permeten les determinacions dels plans urbanístics territorials que se li apliquen en cada moment. Per tant, això que quede molt clar.

Moltes gràcies.

El senyor president:

Moltes gràcies, senyor Castejón.

Senyor Arnal, per a rèplica.

El senyor Arnal i Ibáñez:

Molt breument.

Com abans no he pogut acabar d'explicar, jo li estic insistint que mosatros no és que no vullguem els camps de golf com a esport, ni molt menys; ni que no en vullguem ni un, ni molt menys; ni que no vullguem que se situen ni tan sols ni un en zona urbanitzable, no. Fins i tot això diem que podrien haver-ne en sòl no urbanitzable. El que diem és que han de ser en casos, la immensa majoria no és eixe el lloc adequat, la immensa majoria haurien d'anar a sòls urbans o urbanitzables, perquè és més adequat, com altres instal·lacions esportives semblants.

I diem, això sí, si se vol obrir la porta perquè siga en sòl no urbanitzable ha de ser amb una sèrie de condicions molt clares. Per començar mai en sòl no urbanitzable protegit. Per a començar ha de ser en sòl no urbanitzable comú, però que no tinga caràcter agrícola, productiu, ni forestal, perquè aleshores estaríem desplaçant o bé una activitat de gran interés social o bé un ecosistema de gran valor ecològic, que a la millor no sempre estan protegits.

I haurien de tractar-se, això sí, de camps de golf on es limitaren les construccions al mínim imprescindible, al mínim i només tinguera, aleshores, les instal·lacions justetes necessàries per a eixa pràctica. Aleshores, eliminaríem comerços, restaurants, apartaments turístics i tal que poden estar pròxims, a pocs quilòmetres perfectament. I només s'inclogueren les indispensables instal·lacions de vestuaris, dutxes, cafeteria; les coses que s'entenen que són mínimes, però no eixes altres coses que, insistisc, o ho diu claríssimament el seu projecte de llei, no és que m'ho invente. Ahí diu que es permetran tota eixa quantitat de coses. I diu: «no, no estan a favor d'unir el golf a les activitats turístiques i residencials». Doncs ho fan, ho fan i ahí van associades. Esta llei ho permet. Esta llei permet tot el que estic dient jo.

Per tant, nosaltres, torne a dir, sí que admetríem ubicacions de camp de golf esporàdicament en sòl no urbanitzable sempre que no fóra protegits, que complira tota una sèrie d'especificacions i garanties. Però no és eixa la situació.

I vull recordar-li, vosté ho ha reconegut, vosté està reconeixent que la immensa majoria dels camps de golf que s'han fet fins ara i que estan fins ara, van units a projectes urbanístics. Eixa és la realitat, la immensa majoria. I damunt escaparà en esta llei. Aleshores, la pregunta continua estant en l'aire. Per què servirà esta llei? Si la immensa majoria de projectes de golf van associats a grans urbanitzacions, eixos van en marxa, estan ja tramitant-se, no seran afectats per esta llei, aleshores, esta llei per a què servirà? Per a quins servirà? Per a una minoria, per a una minoria, però a més els dóna la possibilitat que puguen instal·lar-se inclús al cor d'un parc natural. Eixe és el perill d'esta llei.

Gràcies.

El senyor president:

Gràcies, senyor Arnal.

Senyor Castejón.

El senyor Castejón Chaler:

Breument, senyor president.

Mire, per anar resumint. Abans es podia instal·lar, li ho he dit abans, un camp de golf en qualsevol PAI reclassificant el sòl. Ara la llei reconeix els camps de golf com una activitat pròpia de sòl no urbanitzable. És una aposta, és una aposta, vosté no la compartix, però bé. I la llei de sòl no urbanitzable ja dicta les normes que vosté sembla que tal. La llei de sòl no urbanitzable sap que la vam aprovar i que marca una sèrie de normes que en el moment que hi haja instal·lació, qualsevol instal·lació que s'haja de fer caldrà anar a morir a esta llei.

I no oblide en cap moment que sembla com si el Partit Popular estigués en contra. Si alguna cosa mos ha marcat en el moment d'elaborar aquesta llei és la sostenibilitat i el manteniment del medi, que vosté sempre ho fica en dubte. No, precisament, una de les coses que regula és precisament estos dos conceptes bàsics en aquesta llei.

I ens parla de què -bé, és una aposta- ens parla dels allotjaments turístics que contempla la llei i ha presentat alguna esmena que vosté les llevaria. No, nosaltres no podem acceptar estes esmenes, precisament perquè, a més, estos allotjaments turístics que se contemplen en la mateixa llei tenen la superfície limitada i és ni més ni menys que el 2% de la superfície destinada al que és el camp. La qual cosa pensem que en cap cas el camp de golf pot interpretar-se com a excusa, com també vosté insistix, per al desenrotllament massiu d'instal·lacions hoteleres. No, les necessàries. El que passa és que per a vosté el mínim és una cosa i per a nosaltres el mínim és una altra.

I, naturalment, per què apostem per aquesta llei? Perquè controlant la dimensió d'estos allotjaments turístics, complementaris, complementaris d'eixos camps de golf, nosaltres pensem que són positius, positius no, positius i necessaris, necessaris per al correcte exercici d'aquesta activitat esportiva de golf, tant per al desenvolupament turístic de la nostra comunitat com per a dotar d'una riquesa que avui per avui coneixem que no només és econòmica, també és econòmica, a la. Sí, acabo.

És a dir, almenys que augmenten els llocs de treball, que també podríem parlar, que seria una ocupació importantíssima en la nostra comunitat. Per tant, són valors que en cap moment podem tirar-los al

. I, per tant, a estes esmenes que vosté fa referència en les quals eliminar tota una sèrie de punts de la llei en què el que no se permetrien serien instal·lacions complementàries, nosaltres no estem per aquesta labor sinó, al contrari, potenciar-les perquè és en benefici del sector turístic de la nostra comunitat.

Moltes gràcies.

El senyor president:

Anem a passar a votació. Alguna separació?

Diga, senyora Gay.

La senyora Gay Bódalo:

El senyor president:

El senyor Sanmartín Besalduch:

Gràcies, senyor president.

Este bloc és el més llarg que anem a intentar resumir-lo el màxim possible i no ocupar aquests 20 minuts.

Dir molt senzillament. Mire, la primera qüestió és el règim urbanístic, l'article 7, que és el que fa referència al règim urbanístic. Insistisc en el mateix que havia esmentat el diputat de l'Entesa, que pense que no es pot admetre que els camps de golf puguen implantar-se en qualsevol classe de sòl. I allò lògic i coherent és que els camps de golf, com qualsevol altre tipus de promoció, solament s'hauria de deixar instal·lar en sòl no urbanitzable no protegit, sòl no urbanitzable no protegit i, evidentment, en sòls urbanitzables així classificats pel planejament.

A banda, i per a més seguretat, introduïm clarament el que és la llei forestal en el sentit que en aquell sòls afectats per incendis forestals no puguen implantar-se camps de golf durant els 30 anys posteriors a l'incendi.

Parlen vostés, en tercer lloc, de la llei de sòl no urbanitzable. Vostés diuen que no serà exigible la distància mínima que estableix la mateixa llei de sòl no urbanitzable. Jo recorde que la llei de sòl no urbanitzable diu que a partir dels 5 quilòmetres, 5. 000 metres, des de la punta de sòl urbà i urbanitzable no es pot dur cap tipus d'instal·lació. Ho diu la llei de sòl no urbanitzable. El que fan vostés és extraure d'aquesta llei el foment dels camps de golf, concretament les instal·lacions complementàries, que és allò important, adscrites al camp de golf: hotels, instal·lacions d'oci, d'esplai, comerç, etcètera.

Jo penso que el més factible seria dir que es podrà eximir d'aquest compliment en casos degudament justificats, en casos degudament justificats. És a dir, que siga l'excepció i no la norma habitual, ja que en cas contrari s'introdueix un principi de discriminació total amb altres activitats terciàries que obligatòriament s'han de regir per les distàncies mínimes i altres paràmetres establerts per la llei de sòl no urbanitzable.

El que no pot ser és dir que els camps de golf no compliran amb aquest article de la llei de sòl no urbanitzable, perquè és que, si no, per a això no fem les lleis i a més una llei recent que s'ha fet aquesta legislatura. Insistisc, a més el principi de discriminació que suposa amb altres activitats terciàries que, a ben segur, quan s'aprove això reclamaran el mateix tracte diferenciat i diferenciable com respecte, potser, el golf

Si passem a l'article 8, el tema de l'avaluació d'impacte ambiental. Vostés el que demanen és la declaració, la via, la declaració d'impacte ambiental. Pensem que seria més lògic l'autorització ambiental integrada, l'autorització ambiental integrada i, en conseqüència, incloure's en el que és l'annex II de la llei de prevenció de la contaminació i qualitat ambiental, que vam aprovar farà uns mesos. És una proposta, li ho dic sincerament, és una proposta raonable. És raonable, perquè hem de recordar aquí que la finalitat última de l'autorització ambiental integrada, és a dir, l'article 21 d'aquesta llei, és aconseguir, ho diu textualment, un adequat nivell de protecció del medi ambient en el seu conjunt, així com augmentar l'eficiència en l'ús dels recursos naturals, essencialment aire, diu la Llei de prevenció de contaminació i qualitat ambiental.

A banda, jo recorde que hem de tenir en compte que actualment es requereix ja autorització ambiental integrada i no declaració d'impacte ambiental en instal·lacions paregudes als camps de golf, totalment paregudes, com per exemple pot ser pistes d'esquí, parcs temàtics, pistes de carreres de vehicles motoritzats. Per tant, quina és la diferència, per exemple, entre una pista d'esquí, des del punt de vista d'intervenció paisatgística, i un camp de golf. Jo estic segur que requereix molta menys transformació una pista d'esquí que un camp de golf. Per contra, mentre que a una pista d'esquí se li demana l'autorització ambiental integral i, per tant, un nivell de protecció major que la declaració d'impacte, a un camp de golf no; pense que això s'hauria d'analitzar.

Assenyalen vostés a l'article 10, també, que el promotor, mitjançant mesures compensatòries, haurà de fer front a les obres de reposició d'infraestructures de regadiu ja existents, sempre que haguessin estat subvencionades per l'administració. Jo el que els demanaria és que me concreten en què consistiran aquestes mesures de reposició, perquè han oblidat que difícilment es poden reposar infraestructures hidràuliques en un espai on la superfície de regadiu anterior ha desaparegut. lloc? Jo pense que el més lògic seria que el promotor es fes càrrec de la modernització d'idèntica superfície, prioritàriament en el propi terme municipal i, evidentment, d'acord amb criteris establerts per la pròpia administració.

Si passem ja al règim urbanístic, pròpiament dit, tant règim urbanístic aplicat en camps públics i règim urbanístic que ha d'aplicar en camps privats, doncs, mire, en el cas dels camps públics, en el règim urbanístic, el projecte de llei estableix que un camp de golf públic, de titularitat pública, així com, evidentment, els hotels, els restaurants i les altres instal·lacions annexes, de tipus assistencial, cultural, sanitari, seran considerats -textualment diuen- dotacions públiques que passaran a integrar-se en la xarxa primària, dotacions públiques de la xarxa primària. Això vol dir una cosa molt clara, que a partir d'ara la superfície, és dir, la gespa, la superfície d'un camp de golf tindrà la mateixa qualificació que un parc o un jardí municipal i l'infermeria d'un camp de golf s'assimilarà a un ambulatori i les instal·lacions de pràctiques on s'ensenya el golf tindran la consideració d'un centre educatiu.

A nosaltres ens pareix sincerament una barbaritat descomunal. És a dir, considerar aquestes instal·lacions complementàries a un camp de golf i al mateix camp de golf dotacions públiques que formaran part de la xarxa primària, ens pareix que se n'han passat no un poble, sinó molts.

Però, més fort encara és que en ser considerat el camp de golf, com he dit, i les instal·lacions complementàries com un servei públic, això, evidentment, comporta el que és l'expropiació per utilitat pública i d'interés social i, sobretot, dues conseqüències més: la cessió gratuïta de terrenys -com diuen vostés clarament en aquest projecte-, cessió gratuïta de terrenys dotacionals si aquests estan en sòl urbanitzable -repeteixo-, cessió gratuïta de terrenys, cosa que no ocorre, per exemple, per a la construcció d'un hospital, d'un col·legi o d'una depuradora, no ocorre el mateix, i vostés sí que ho posen ahí; i segon, la urgent ocupació si aquests estan en sòl no urbanitzable.

Miren, el tema de la cessió gratuïta de terrenys. Jo pense que vostés intenten imposar per llei una cessió de sòls dotacionals que, bé, supera enormement, enormement la superfície de cessió obligatòria en sòls dotacionals a l'ús. Jo els recorde que l'estàndard normal són 20 metres quadrats de sòl per cada 100 metres quadrats de sostre. Doncs, bé, en cas d'aplicar-se l'article, tal com vostés ho han posat, suposaria multiplicar per tres o per quatre aquesta superfície, que tot siga dit, i malgrat considerar-se dotació pública, vostés diuen que és una dotació pública que disposa d'un evident caràcter lucratiu, poc coherent amb el concepte de cessió gratuïta.

Si passem al règim urbanístic en el cas de camps de golf de titularitat privada, doncs, jo pense que l'error encara és més greu. Diuen vostés -en els camps de golf de titularitat privada, el règim urbanístic-, diuen vostés que «un camp de golf, incloses les seues actuacions complementàries, podrà ocupar -textualment ho diuen-, podrà ocupar sòls classificats com a urbanitzables en aquells planejaments que així ho preveuen». Per tant, me pareix correcte. Fins ací, d'acord. Ara bé, a continuació assenyalen, diuen: «però, en cas d'ocupar sòls no urbanitzables adjacents, aquests rebran la qualificació de parc públic natural i, per tant, amb el corresponent coeficient de ponderació del valor baixíssim, baixíssim».

Jo li recorde que en el reglament -que fa poc va sortir de la llei urbanística valenciana i d'altres- el coeficient reductor per aquests casos és de a penes el 0,1%, el 0,1%! Jo el que els pregunte a vostés és: en què es pareix un camp de golf a un parc natural? Jo pense que en no res. O encara més, és que un camp de golf no revaloritza totalment el propi entorn? Vosté sap el valor econòmic tant propi com induït que té?

Per tant, a mi m'agradaria que poguessen reconsiderar aquest tema perquè, en cas contrari, vostés discriminen -pense que de forma injustificada- a dos tipus de propietaris diferents: per una banda, els afortunats, que són titulars de sòl sobre el qual s'assentaran els usos immobiliaris edificadors i, per altra banda, els desafortunats titulars de sòl no urbanitzable on s'ubicarà el camp de golf pròpiament dit que es limitaran a vore com es revaloritzen els sòls dels seus conveïns, mentre que els seus, els seus a penes res.

Passem a la qüestió de les condicions de les edificacions. Jo estic d'acord en una part del que diuen, que les edificacions disposaran com a màxim de dues plantes, de dues plantes. D'acord. Ara, el que no entenc, el que no entenc és per què introduïxen com a excepció els hotels de quatre i cinc estrelles que podran tenir tres altures. No sé quina és la justificació que li donen, si permeten que les edificacions de dos plantes, i, si tenen quatre o cinc estrelles en tindran tres. Sincerament, jo no sé què entenen per integració paisatgística amb l'entorn o per la preservació de les tipologies constructives quan assenyalen el que assenyalen ací.

Si parlem de criteris d'integració territorial i de justificació de l'actitud dels propis terrenys, doncs, el que demanem nosaltres és que s'elabore un Pla d'acció territorial de caràcter sectorial dels camps de golf, de la Comunitat Valenciana. No per res, sinó per a determinar clarament les directrius d'ordenació i d'ocupació del territori, respecte a la capacitat o la potencialitat per acollir els camps de golf, la vulnerabilitat ambiental i, sobretot, els efectes directes o indirectes sobre el mitjà físic, sobre el paisatge, sobre el sòl, sobre la disponibilitat de recursos hídrics, el patrimoni cultural, etcètera.

Introduïm diverses esmenes a l'article 16 relatives a la vulnerabilitat ambiental. En esta qüestió el que és lògic, el que és coherent, és que si per vulnerabilitat ambiental entenem -no sé com dir-ho- la susceptibilitat d'una zona que resulta deteriorada per activitats antròpiques, de l'home, jo crec que seria lògic que vostés consideraren i explicitaren com àrees vulnerables no solament les set categories d'espai natural protegit, recollides en la llei de 1994, els espais inclosos com a protegits en els plans urbanístics, en els plans territorials, sectorials o mediambientals que són d'aplicació, però també aquelles altres que, independentment de trobar-se afectades pels determinants que jo li he comentat, se consideren àrees de sensibilitat ecològica. I per àrees de sensibilitat ecològica li definim clarament que són aquelles zones que pels seus valors naturals, culturals, agrícoles, paisatgístics o per la fragilitat dels equilibris ecològics existents són sensibles a tota una sèrie d'efectes de transformació, independentment que es troben o no protegides pel planejament.

Respecte a la integració paisatgística, doncs, tot el que és l'article 17 i següents. Jo diria que és molt bonic el que vostés diuen, però quina casualitat no diuen res sobre aspectes, per exemple, tan bàsics com el respecte al sistema tradicional de tancament, no diuen res absolutament; sobre la necessitat de recuperar els marges dels llits fluvials per al seu ús públic, no diuen res; respecte l'obligació de garantir la continuïtat dels camins públics afectats o interromputs pel projecte, no diuen res.

Inclús assenyalen textualment en un altre article -crec que era el 20, l'article 20-, diuen que «s'haurà de preservar la identitat del lloc». Això és que no vol dir res. Què vol dir? Quina és la traducció «d'identitat de lloc»? El que és lògic és que concreten què entenen per identitat. Posen, per exemple, que «s'haurà de preservar la topografia del terreny -i no .

(inintel·ligible)

de sis muntanyes un pla- i la morfologia dels elements naturals al lloc. Però, que vostés me diguen «preservar la identitat del lloc», doncs, no sé què vol dir, si aspectes antropològics, enològics, etnogràfics. No ho sé. És a dir, concreten este tema perquè, si no, no diuen res.

També respecte la integració paisatgística han oblidat esmentar -en l'article 24- que les àrees d'alt valor ambiental o paisatgístic, així com les zones humides i altres ecosistemes hídrics singulars siguen exclosos dels carrers de joc dels camps de golf. No ho concreten. Mire l'article 24.

Si passem també a altres elements d'integració paisatgística, assenyalen en un altre article que «la plantació d'espècies arbòries i arbustives es realitzarà amb espècies autòctones pròpies del paisatge agrari i de l'entorn, però solament de forma preferent». «Serà preferent. ». Home! , serà preferent no. Ho és o no ho és. Canvien el terme «preferent» si realment volen integrar paisatgísticament el camp de golf a l'entorn original. Tampoc no és causal que hagen oblidat de regular tot un conjunt d'accions programades als usuaris dels camps de golf sobre la defensa i conservació dels valors d'allò que és la flora i la fauna del lloc, l'article 26.

En definitiva, jo pense que allò d'integració paisatgística, conservació, sensibilització ambiental i preservació de valors autòctons únicament és de boqueta, però de pura boqueta, sols apareix al títol i a cap lloc més. Vaig acabant ja estos tres minuts que em queden.

Respecte la disponibilitat dels recursos hídrics, diverses esmenes. Per començar, ¡quina casualitat! , s'han oblidat d'assenyalar que l'acreditació de la disponibilitat de recursos hídrics, que és la disponibilitat d'aigua suficient, correspon a l'organisme de conca competent, d'acord amb allò que estableix la llei d'aigües de l'any 1985. Quina casualitat, s'han oblidat de posar-ho. Però, com estem a temps, ho introduïxen.

Parlen vostés que es prioritzarà l'ús d'aigua depurada en terciari per a regar els camps de golf. Jo pense que la redacció lògica, vostés que tant parlen d'estalviar aigua, haguera sigut que, davant d'altres formes de subministrament, prevaldrà l'ús d'aigua depurada, «prevaldrà» l'ús i no «es prioritzarà» perquè, si no, és que quasi no s'utilitzarà res.

També és significatiu que hagen oblidat qualsevol referència a l'aigua dessalinitzada. Com a mínim haurien d'haver esmentat que «en cas que l'aigua depurada en terciari no haguera estat suficient, se completaran els municipis litorals o de costa en el tema de la dessalinització de l'aigua de la mar complint els paràmetres de qualitat que siguen exigibles». Però, almenys, alguna referència hagueren hagut de posar.

També resulta curiós que no obliguen els camps de golf actualment en funcionament, no els obliguen en un període de temps màxim -nosaltres posem tres anys- perquè adeqüen els seus sistemes d'abastiment d'aigua al que disposa aquests articles. No diuen res tampoc d'això.

I per últim, assenyalar que vostés en cap cas detrauran cabals. Això és el que diuen vostés, diuen: «no es detrauran cabals mai destinats al consum humà i a l'ús agrícola». Ara bé, a rengló seguit afegixen que «sí que es podran detraure si han estat alliberats». Per tant, amb això no podem estar d'acord, perquè pensem que en cap cas s'han de detraure cabals destinats al consum humà i a l'ús agrícola, hagen estat o no alliberats per al susdit ús, perquè, si no, és boqueta, però després sap que no ho complixen.

I finalitze ja en el tema dels dissenys del camp de golf. En estos 45 segons volia. Parlen de superfícies mínimes d'un camp de golf. I quina casualitat que incrementen substancialment, substancialment les superfícies en relació a les normals en qualsevol camp. Per exemple, mire, en els camps -els més menuts possibles són els de 9 forats- el que és lògic és que la superfície siga de 25 hectàrees. Mire en qualsevol manual de golf. 25 hectàrees; vostés en posen 30. En camps de 18 forats el que és lògic és que la superfície siga de 45 hectàrees; vostés ne posen 55, 10 més.

Jo, el que li dic és que es mire el reglament de

, concretament, i vorà el que diuen. No m'ho invente jo. I diu perfectament quina és la superfície lògica i coherent per a qualsevol camp de golf d'acord amb els forats. Vostés ho incrementen contínuament; el de 25 el passen a 30, el de 45 hectàrees a 55, i aixina successivament.

Gràcies.

El senyor president:

Moltes gràcies, senyor Sanmartín.

Per al torn en contra, té la paraula la senyora Lorente.

La senyora Lorente Ramón:

Le decía que hablamos en el capítulo I del régimen urbanístico. Y a mí lo que me gustaría hacer es que no se haga tanta demagogia y se haga tanta mezcla de la normativa urbanística. Aquí no estamos modificando aspectos sustanciales de las regulaciones urbanísticas que ya existen, ni de las territoriales, ni de las sectoriales ni de las específicas. Señor Sanmartín, lo hemos repetido hasta la saciedad. Y cuando hablamos de la implantación en el artículo 7, a mí me gustaría que siguiésemos leyendo con literalidad lo que se establece en el artículo 7, en su punto 1: «siempre que lo permitan las determinaciones de los planes urbanísticos, territoriales, sectoriales o medioambientales que les sean de aplicación, así como las condiciones reguladas en la presente ley». Tienen que ser absolutamente respetuosos con todo tipo de legislación urbanística porque es de obligado cumplimiento, de obligado cumplimiento. Y no se hace ningún trato excepcional.

Habla también en ese régimen urbanístico, en el artículo 3, a través de unas enmiendas, y lo ha dicho también en su turno de defensa, que no le parece bien o que le parecería mejor que los usos complementarios que se plantean en la regulación de esta normativa, que le parece mejor la figura de eximirlos, de eximirlos de la distancia mínima que se establece en el artículo 27. 2 de la LOT, de la Ley de ordenación del territorio y protección del paisaje, cuando es exactamente lo mismo, señor Sanmartín, y está específicamente regulado aquí, es que no será exigible porque lo que tenemos que hacer es irnos a los usos complementarios y relacionarlo cómo se definen en el artículo 4 de esta ley. Y sabe que son estrictamente, y detalladamente y taxativamente lo que se establecen por usos complementarios. Si a usted le parece mejor que se eximan cuando así esté justificado, qué mejor justificación que cuando se da aquí detalladamente y taxativamente unos usos complementarios en el artículo 4, son a éstos a los que no les va a ser exigibles la distancia mínima y está perfectamente regulado y claramente regulado.

El senyor president:

El senyor Sanmartín Besalduch:

Gràcies, senyor president.

A vore, diu vosté de tota una sèrie de lleis d'obligat compliment i me cita l'article 27. Evidentment, s'ha equivocat, perquè a la millor no s'ha llegit la llei, la llei d'ordenació del territori. Jo no faig referència a l'article 27 de la llei de sòl no urbanitzable, que és la que diu que a menys de 5. 000 metres -cinc quilòmetres- no es podrà instal·lar res en sòl no urbanitzable des de l'urbà o urbanitzable. Llavors, l'única cosa que jo li dic és que per què fan esta excepció en el golf? Si la llei de sòl no urbanitzable, no la llei d'ordenació del territori que vosté ha dit, diu que a menys de cinc quilòmetres no es pot fer res, cap instal·lació terciària, ni des de .

(ininte­l·ligible)

, per què vostés fan esta excepció? Per tant, hi han lleis que per a vosté no són d'obligat compliment, i és una prou important, la llei de sòl no urbanitzable aprovada en aquesta legislatura.

Del règim urbanístic no m'ha parlat res o quasi res. Jo, l'única cosa que li assenyale al respecte és que el que a mi me pareix un contrasentit és que declaren les instal·lacions complementàries d'un camp de golf, siguen sanitàries, siguen assistencials, de comerç, culturals, de tal, com dotacions públiques que passen a formar part de la ret primària, de la ret pública, perquè això implica altres conseqüències, que pense jo que no són positives. Ja li dic, des del tema d'utilitat pública, interés social, cessió gratuïta de terrenys dotacionals, discriminació de propietaris d'acord amb el tipus de terreny que tenen, de tal.

No m'ha dit res tampoc en el règim urbanístic dels camps privats. Bé, jo li dic sincerament, vostés estan discriminant a tota una sèrie de propietàries, Insistixc, aquells que siguen afortunats o que siguen titulars de sòl sobre el qual s'assentaran els usos immobiliaris, els hotels i tal, perfecte; als desafortunats titulars de sòl que siguen propietaris de sòl no urbanitzable sobre qual anirà el camp de golf els toca no res, una molleta. Vostés estan ahí discriminant de forma negativa.

Jo pense que és més clar i senzill establir que si un camp de golf privat s'obté a través de sòls no urbanitzables rústics, que es faça mitjançant la corresponent expropiació per declaració d'interés comunitari, com en qualsevol altra dotació pública en sòl rústic. I prou! , mire si és senzill.

Ara bé, si el camp de golf s'adscriu en urbanitzable, doncs, estem d'acord que els propietaris participen, com en qualsevol altre sòl lucratiu, però amb el valor residual que li corresponga i mai degradant la seua consideració jurídica econòmica.

Respecte a allò de la declaració d'impacte ambiental, evidentment! , faltaria menys que no se demanaria la declaració d'impacte ambiental. Jo, l'única cosa que li demano és l'avaluació d'impacte ambiental, perquè pense que s'aconseguix un major nivell de protecció en el medi ambient en el seu conjunt i, a més, s'augmenta el que és l'eficiència en els usos dels recursos naturals, essencialment aigua. I ho podem recollir perfectament, perquè vam aprovar la llei de prevenció de la contaminació i qualitat ambiental a penes fa uns mesos.

I, per últim, me comentava vosté que el pla d'acció territorial de caràcter sectorial, que, bé, és possible de fer-ho paral·lelament, ho farem una vegada aprovada la llei, que tal. Doncs, bé, jo pense que el més senzill és un pla supramunicipal, únicament ja mos conformaríem que ens done les directrius d'ordenació i ocupació del territori per part d'este tipus d'instal·lacions. Mire si és senzill.

I finalitze, tema disponibilitat de recursos hídrics. Insistixc, si vostés realment vol que es prioritze, com diuen, l'ús d'aigua depurada, en lloc de dir «prioritzar» pose que prevaldrà l'ús d'aigua depurada, perquè, si no, no s'aconseguirà. I si realment. , el subconscient l'enganya, perquè si realment vol dir això, recolzarien l'esmena que diu que.

El senyor president:

Senyor Sanmartín.

El senyor Sanmartín Besalduch:

. diu que per a aconseguir això -i finalitze- donem un període de temps màxim, tres anys, per a adequar els sistemes del reg en tots els camps de golf que actualment estan construïts ja. Si realment el que vol és aconseguir una bona utilització racional i eficient de l'aigua.

El senyor president:

Moltes gràcies, senyor Sanmartín.

Sí, senyora Lorente.

La senyora Lorente Ramón:

El senyor president:

El senyor Arnal i Ibáñez:

Volia separar, per un costat, les números 65, 71, 74, 85, 107 i 108. Estes per una banda. Per altre costat: 78, 111 i 114 i la resta.

El senyor president:

En primer lloc, senyories, la 104, 106, 135 i 138. Vots a favor? Per unanimitat, queden aprovades.

Passem a votar la 65, 71, 74, 85, 107 i 108. Vots a favor? 5. Vots en contra? 9. Abstencions? 1. Per 9 vots en contra, 5 a favor i 1 abstenció, queden rebutjades.

Ara la 78, 111 i 114. Vots a favor? 5. Vots en contra? 10. Per 10 vots en contra i 5 a favor, queden rebutjades.

I ara, la resta d'este grup. Vots a favor? 6. Vots en contra? 9. Per 9 vots en contra i 6 a favor, queden rebutjades la resta d'esmenes.

Passem, senyories, a l'esmena 95 de l'article 15, d'Esquerra Unida, que queda agrupada en la 96, 97, 116, 121, 122, 123, 124, 126, 127, 128, 129, 130, 132, 133, 134, 136, 137, 139 i 140. Per a la seua defensa, té la paraula el senyor Arnal.

El senyor Arnal i Ibáñez:

Este és el darrer bloc d'esmenes que presentem i que està centrat en els diferents impactes ambientals i paisatgístics que tenen els camps de golf. Amb les nostres esmenes pretenem minimitzar estos impactes millorant les especificacions de la llei, que no són suficientment clares o contundents.

Açò és necessari fer-ho, donat que la llei, insistim una vegada més, permet la ubicació de camps de golf en qualsevol classe de sòl. El projecte de llei pretén introduir camps de golf en tota classe de sòl i, segons en quins llocs, pot tindre uns impactes intolerables. En altres no. Estos impactes no els tindria, no estaríem ocupant-mos d'ells si, d'entrada, s'hagués restringit la ubicació dels camps de golf a sòl urbà o urbanitzable, o només de manera excepcional i condicionada amb sòl no urbanitzable comú, amb especials característiques i condicions, com les que ja he exposat en altres esmenes. Si s'haguera fet aixina des del primer moment, no hagueren fet falta, a la millor, algunes d'estes esmenes.

Però no s'ha fet així, i açò ens obliga a extremar les cauteles per a evitar els impactes i danys que poden derivar-se d'una mala ocupació, en el pitjor dels casos, és a dir, quan se faça en un àmbit a on poden existir valors ecològics i paisatgístics de primera magnitud. Una situació que s'hagués d'haver evitat, però que està permesa en este projecte de llei. Com està permesa, hem de curar-mos, diguérem, atenent la pitjor de les situacions, que és esta, que és possible.

Estes esmenes potser no tindrien sentit en un altre context si la llei, com demanem nosaltres, no permetera, junta amb els camps de golf, un gran nombre de construccions, edificacions i artificialització del medi, si no permetera establir camps de golf en paratges protegits fins i tot, però com que aquesta llei és com és, este projecte de llei és com és, com que seguix permetent que, associats als camps de golf, hi hagen moltes notables artificialitzacions del medi i construccions i activitats humanes impactants vinculades, i com, insistisc, també obri la porta perillosa de permetre la seua ubicació en tota classe de sòls, incloent-hi sòl no urbanitzable protegit, aleshores açò ens obliga a fer unes esmenes que cobren sentit tenint en compte totes estes consideracions que acabe de fer.

Si la llei no tinguera estes deficiències, si no tinguera estos forats, no caldrien, per descomptat, esmenes com les que hem presentat. Només pretenen minimitzar, de veres, els impactes ambientals, no quedar-se a mitges en les consideracions i especificacions, no aparentar que es vol fer alguna cosa sense acabar-ho de fer. Si realment l'esperit i l'objectiu de la llei fóra el de minimitzar els impactes, aleshores l'articulat hauria de ser més rigorós, com nosaltres demanem amb les nostres esmenes.

Entrant en matèria. Moltes esmenes d'este bloc pretenen destacar la incompatibilitat de les instal·lacions de golf amb diferents tipus d'àrees que es reconeixen ecològicament valuoses per diferents motius: de fauna, de flora, d'ambients especials, zones humides, zones vulnerables, àrees ambientalment fràgils, corredors ecològics, etcètera. En tota esta classe de llocs no té sentit la ubicació dels camps de golf i les seues instal·lacions associades. No s'han de posar ahí, ni seria acceptable que els seus impactes arribaren a estes zones perquè estigueren el costadet mateix i, com a conseqüència de les activitats del golf o les altres, impactaren sobre estos tipus d'ecosistemes.

Si la vegetació natural és valuosa, el camp de golf, per a poder ubicar-se en una zona de vegetació valuosa, l'elimina, la té d'eliminar gran part d'ella i substituir-la i, per tant, té un impacte absolutament intolerable. Llavors, en una zona amb vegetació valuosa, no se pot posar. L'única manera de protegir la vegetació natural valuosa és evitar la seua afecció. Encara que només fóra la gespa, insistisc, se tracta d'una vegetació al·lòctona, invasora, diferent de l'existent, la qual, si la que n'hi havia era valuosa, seria eliminada, i açò seria inacceptable.

Respecte a la fauna, el camp de golf, ja ho hem dit abans, implica impactes de tota classe que poden afectar la fauna, com és el soroll, com és la contaminació lumínica, com és la contaminació atmosfèrica, la contaminació per pesticides, la contaminació hídrica, i la major presència de persones, de màquines, de vehicles, la mateixa instal·lació de construccions i edificacions, l'alteració del relleu i la vegetació. Totes estes coses que estic dient, cada una d'elles pot afectar molt negativament, i a voltes de manera crítica, a la fauna. Si la fauna és valuosa, no es pot admetre interferència.

No poden fer com aquells constructors que volen instal·lar camps de golf allà Castella-Lleó, tallant boscos, afectant espècies protegides de primera magnitud. Els intents, les ganes, ja n'hi ha. No es pot admetre açò. No es pot ubicar un camp de golf on es puga afectar o perjudicar esta fauna valuosa, considerant el seu hàbitat, els llocs de nidificació i cria, les zones on s'alimenta i caça esta fauna valuosa.

De cap manera els camps de golf han de danyar el patrimoni cultural valuós, siga arquitectònic, vestigis prehistòrics, construccions amb valor antropològic. el que siga. Les instal·lacions no han d'afectar de manera negativa a cap d'estos valors que acabe de dir.

Pel que fa al paisatge, cal considerar que les vies de comunicació, aparcaments, tancaments, edificacions, llums, construccions, moviments de terra, tot, tot açò són alteracions importants del paisatge. Si el paisatge de què estem parlant és important, és valuós, no se pot permetre, ahí no. La redacció dels articles al respecte han de ser clars i contundents. Fins i tot el mateix camp -torne a dir-, la pròpia gespa constituïx una alteració del paisatge tradicional agrícola, quan siga, o forestal, en la major part del territori. Pocs són els llocs, per no dir quasi ningú, que de manera natural tinguen extensions de praderies com este tipus del golf.

Per tant, també constituïx una alteració important eixe paisatge natural i rural tradicional. Si el paisatge a què mos estem referint és singular, és valuós, o mereix protecció, aleshores no es pot instal·lar ahí el camp de golf, de cap manera. No valen mitges tintes.

El mateix passa amb ecosistemes especialment sensibles i singulars, com, per exemple, les zones humides, rierols, llacs. El camp de golf implica una modificació importantíssima i intolerable d'un ecosistema fràgil i escàs, que no s'ha de tolerar si estos ecosistemes que estem dient són valuosos.

El problema de fons seguix sent el mateix: no poden ubicar-se els camps de golf en zones valuoses. Els àmbits adequats per a estes instal·lacions són precisament aquelles zones que no tinguen valors ecològics ni paisatgístics destacats. Allí és on els impactes podran ser escassos o poc rellevants, fàcils de corregir.

Per tant, tonem a dir-ho, en una zona periurbana degradada, en zones alterades, com ara una cantera abandonada, un abocador clausurat, un polígon industrial en desmantellament, un barri amb poques zones verdes, en llocs com estos, ací sí. En llocs com estos, la instal·lació d'un camp de golf, sobretot si s'adopten mesures escaients, si és de caràcter públic, si permet un ús ciutadà, ahí sí que és veritat que pot millorar el paisatge, pot millorar les característiques ambientals, pot inclús millorar les condicions de vida dels veïns, ahí sí, en eixos llocs. Però en una zona natural valuosa, no, de cap de les maneres, vulguen vostés entossudir-se o no. Ahí, no.

Altres esmenes en què fem insistència: no permetre moviments de terra ni alteracions del relleu natural associats a camps de golf. O que els tallafocs que puguen incorporar siguen zones de vegetació diferencial, formades per vegetació que per la seua naturalesa o per les seues característiques estructurals, puguen modificar la velocitat de propagació del foc, sense deixar mai el terreny descobert i sotmés a processos erosius. Açò és el que s'anomena en la literatura adequada els tallafocs verds. Suggerim que foren d'eixe tipus.

Altres esmenes són més exigents que el text legal en l'ús d'espècies cespitoses adaptades al clima mediterrani. Ho han d'estar sempre. I usar espècies autòctones en els camps de golf i exigir que els tancaments sempre siguen imperceptibles visualment i permeables al pas de la fauna natural. Ho han de ser sempre permeables a la fauna natural, no quasi sempre. No basta en dir preferentment, ho han de ser sempre. Els camins associats al camps de golf també han d'estar sempre allunyats de zones humides, de barrancs, de rierols, i no els ha d'afectar mai de manera negativa.

Vosté abans m'ha dit que me saltava les coses bones i que no parlava de les millores. Vosté comprendrà que quan estem fent esmenes, les esmenes es fan a les coses que estan mal, no es fan esmenes a les coses que estan bé. Jo no negue que hi hagen algunes consideracions interessants des del punt de vista energètic o de residus. Jo no dic que n'hi hagen algunes d'estes coses, però, evidentment, no les esmene. Les que esmene són totes les que són negatives, que en són moltes.

I pel que fa a les positives, he de dir que, per desgràcia, no són el suficient. o no justifiquen que puguen instal·lar-se en llocs inadequats o junt a construccions, com abans havíem dit. Si vosté de veres es creu allò de la sostenibilitat i el manteniment del medi, han de ser rigorosos fins al final, no s'han de quedar només en algunes mesures, sinó que ho han d'exigir sempre, sempre.

Quant a la depuració en terciari, també ací hi ha una confusió. Ús terciari? No. Ús terciari és una cosa. Es tracta de depuració en terciari, que és un sistema de depuració. Pareix ser que tenen certa confusió. És sorprenent que s'utilitzen aigües depurades en terciari per a regar, ni camps de golf ni el que siga. Ahí crec que se n'han passat una miqueta. Mosatros no ho hem esmenat, però ahí se n'han passat un pèl, perquè l'aigua en terciari és per a beure, és per a beure. Aigua depurada en terciari per a regar és un malbaratament econòmic d'aquella manera. El que han de fer és prioritzar els usos importants, sobretot.

I crec que me n'he passat ja de ratlla. .

El senyor president:

Moltes gràcies, senyor Arnal.

Torn en contra. Té la paraula el senyor Castejón.

El senyor Castejón Chaler:

Gràcies, senyor president.

Bé. Si una cosa m'ha quedat clara és que vosté la instal·lació de golf, res de res. Em dóna la sensació que només li troba inconvenients, inconvenients.

Ficar-los a un lloc. almenys ja ha reconegut que en zones degradades. I jo estava a punt de preguntar-li: però si ja n'hi ha aigua, si ja n'hi ha aigua, perquè. i després mos tornaria a sortir el problema.

erre que erre

amb la mateixa historieta de sempre. Parlem del que parlem, parlem del tema urbanístic, parlem de tramitació, vosté amb el sòl, amb el sòl, amb el sòl. Jo hauria de repetir-li el mateix, és a dir, que en el títol I, les condicions d'implantació aplicables als camps de golf -repetixo-, estan claretes. I el que vosté insistix una i altra vegada «en qualsevol classe de sòl» -no li ho tornaré a dir ara-, sempre que ho marquen i ho permeten les determinacions dels plans en vigor en cada moment -no li ho tornaré a dir.

Ha fet referència que són moltes les esmenes que vosté presenta, perquè són molts els temes a corregir. Home! , si anem repassant, no són tants i tants. Perquè la majoria de quantitat de les seues esmenes, concretament en este apartat, són esmenes de supressió que considerem innecessàries. I li ho podria demostrar. El que passa és que són coses molt puntuals. La 125, la 137, la 139.

Unes altres que són addicions o canvis. és a dir, el concepte és el mateix, però intenten canviar alguna paraula: «procurarà» no, per «evitarà». Si vosté diu que són tantes i tantes les que han presentat, perquè cal esmenar, que la llei està mal feta, jo penso que no. Inclús n'hi ha moltes que considero -i ho dic sincerament- que la redacció inicial està molt més millor que la que vostés proposen.

Però tot i així, n'hi ha algunes que estan bé. És a dir, considerem que. concretament, l'esmena 133 i la 134 les anem a aprovar. Les anem a aprovar, perquè la modificació que vostés proposen la considerem positiva i adequada per criteris -als quals vosté sempre fa referència- de sostenibilitat ambiental, Mire-la i vorà com estem parlant de la gespa que li anunciava abans. I la 134, que és la paraula «preferentment». El que diem de la selecció i conservació d'espècies vegetals, que hem de conservar-les, les espècies autòctones, i que cal evitar la proliferació d'espècies invasores. En això estem d'acord, totalment d'acord. I, per tant, sense cap tipus de problema per aprovar la 133 i la 134.

També feia referència. -bé, ha dit moltes coses avui- perquè si mosatros mos creem allò de la sostenibilitat. Però vosté encara té algun dubte que mosatros mos ho creem i que estem treballant per això?

Mire, per la segona cosa que sempre també mos diu, que és que els camps de golf causen impactes. El primer que hem fet ha sigut reconéixer els impactes, i per això se regula en la llei, per a evitar-los, per a regular-los i per a intentar pal·liar-los en el possible. I hi ha algunes coses que en la llei, una vegada regulada, jo pense que milloraran i preservaran molt, molt, els valors paisatgístics i ambientals del nostre territori.

Jo penso que algunes coses, per exemple, en el nostre entorn van a propiciar efectes molt positius, amb els quals vosté hauria d'estar d'acord. Per exemple, vosté dubta que la qualificació del paisatge, el que abans deia el representant de l'Entesa. . , és a dir, que no entenia què era la qualificació del paisatge preservant el caràcter del lloc. En definitiva, ve a ser preservar, per exemple, l'augment de les masses forestals en espècies que no siguen autòctones. Aquí queda clarament que no serà així. És a dir, la llei fomenta, millora la biodiversitat de la flora i de la fauna. Està més clar que l'aigua. Sí. Modera les condicions microclimàtiques, millora la qualitat de l'aire, augmenta l'efecte albelló del gasos d'efecte hivernacle, inclús millora la infiltració d'aigua al subsòl.

Mire, jo no he jugat mai al golf, però des que tenim esta llei, he anat a visitar un o dos camps.

No, no. He anat a visitar un o dos camps. I un que n'hi ha a la meua comarca, dic: «¡Aleluya sea y bienvenido. ! » Em referixo que coneixent els terrenys degradats que en aquella comarca -degradats, em referixo a abandonats i que no tenien cap rendiment-, resulta que ara dóna goig vore'l, i no precisament per les quantitats de gespa que hi ha, sinó perquè, sense voler, quasi, quasi, d'aquí uns quants dies, haurem de parlar que allò és un lloc de nidificació, d'espècies que van allí, que abans no anaven. En definitiva, que el medi ambient ha sortit perfectament millorat. I això és així.

També sempre es parla de l'aigua. Bé, no anem a repetir la quantitat de camps que es poden construir. Insistixo que en moltes activitats econòmiques -i això, en definitiva, ve a ser també una activitat econòmica- no dic es malgasta, sinó que s'utilitza també l'aigua per a traure un producte. -el que li deia d'exemple. És a dir, quan es veu una indústria conservera, la gran quantitat d'aigua, o l'adobament de la pell que s'utilitza gran quantitat d'aigua, no perquè s'utilitze aigua en una gran quantitat, s'ha de eliminar aquesta activitat productiva. No. I, en canvi, en el golf, si analitzem la quantitat d'aigua -insistixo-, no és tan elevada com vosté vol donar a conéixer. És a dir, que es gasten 20 hectòmetres cúbics a l'any, que representa el 0,05 del consum humà, quan estiguen els suposats 65 camps de golf en funcionament en la Comunitat Valenciana, és una quantitat perfectament assumible, i amb totes estes cauteles que la meua companya feia referència i que marca la llei.

Per tant, hem reconegut estos impactes que els camps de golf tenen sobre el territori, però, evidentment, el que es fa amb esta llei és regular-los de forma específica. I el que intentem per damunt de tot és compatibilitzar, per una part, la pràctica de l'esport -que en cap moment vosté. passa per damunt, és a dir, per a vosté com si el golf no fos un esport, això en cap moment fa referència a res- a la consecució d'uns objectius de desenrotllament sostenible, que mos creem i lluiten perquè estiguen.

I no vaig a repetir-li els lloc on es pot col·locar un camp de golf. No. Però el que sí que volem dir és que hi ha normes d'integració territorial i que estos terrenys -que vosté dóna la sensació que en qualsevol lloc es pot ficar un camp de golf- es poden implantar, evidentment, en qualsevol terreny que reunisca unes condicions, però també que tinga una capacitat d'acollida, que siga important la vulnerabilitat ambiental del mateix als diferents impactes que puga produir, que -insistixo- existixen, però que naturalment també propicien una integració i una restauració paisatgística, que també s'ho salta. És a dir, caldria vore alguns llocs com estaven abans i com estan ara.

Que també el camp de golf vincula el terreny per accions ambientals o paisatgístiques a una superfície igual a la quarta part del camp de golf. Això també s'ho salta. I ja no fem referència -almenys, evidentment, no presenta esmenes- a temes molts concrets, que signifiquen millores mediambientals, però que. Jo no li demanava que presentés esmenes, almenys que ho reconegués. Per exemple, el tema de l'energia, que utilitzar energies renovables. La llei marca, per exemple, que, com a mínim, el 50% de l'energia de la il·luminació del que són els exteriors de camps de golf ha de ser energia solar. Això és importantíssim. O el 65%, com a mínim estem parlant, del que és la producció de l'energia per a usos dels hotels, d'aigua calenta.

Per tant, no mos pot tirar en cara que esta llei no té caràcter ambientalista. Una de les coses que precisament fa una llei que ha de regular el golf és fomentar les energies alternatives. I això, vullga o no vullga vosté, com a membre d'una formació verda, ho ha de reconéixer.

I l'article 33 és claret, dóna prioritat a les fonts d'energia renovables, i especialment aquells sistemes localitzats mitjançant els dissenys que han d'afavorir la racionalització i, naturalment, l'estalvi d'energia. Insistixo, en una llei això ho haguéssem pogut obviar, però, en canvi, ahí està. Jo, almenys, surt un poc content que reconega estes coses.

Sobre les masses forestals, li hem acceptat una esmena en què reconeixem que és fonamental, per damunt de tots, preservar les espècies autòctones. Però és que també en un camp de golf es destina el 20% de la superfície total a masses forestals. En alguns llocs, si esta transformació en camps de golf no es portés a terme, desapareixerien. I vosté sap ben bé que seria així.

També fa molta referència. que sempre intenta donar la sensació que oblidem temes del voltants. Una de les coses que també jo esperava que digués, que ara amb la nova regulació, també es planteja que l'empresa que gestiona els camps de golf es preocupa de tindre recursos suficients, recursos hídrics, però que també, per exemple, prepare -una cosa que a la millor no li dóna importància, però que sí que la té-, que prepare una sèrie de basses d'aigua que puguen permetre en el seu moment l'extinció d'incendis. Per tant, són coses que s'han de tindre en compte.

Vosté diu que els elements de separació del camp de golf, doncs, han de ser totalment transparents, no soles imperceptibles visualment, sinó que les espècies puguen deambular. Sabem que en alguns moments les tanques són inevitables, en alguns llocs en concret. Però, en definitiva, també la llei ho contempla.

Per tant, jo trobo que algunes de les coses a les quals vosté feia referència la llei ja ho arreplega, és a dir, prohibim de qualsevol manera introduir vegetació exòtica i invasiva -en això estem totalment d'acord-, i també prohibim la fauna exòtica o, inclús, la domèstica.

I pel que feia referència a la gespa o espècies arbustives o arbòries, hem agafat una esmena en què determinem perfectament les pretensions seues perquè considerem que milloren la redacció de la llei, però, en definitiva, el que no podem admetre és que vosté fique en dubte que esta llei no té una especial atenció a la gestió sostenible dels recursos hídrics o qualsevol de les mesures que estan condicionades a un camp de golf. Això no li ho podem acceptar perquè, realment, prioritzem l'estalvi energètic, incidim en les energies renovables, inclús. , podríem estendre'ns molt, però no tenim massa temps, inclús està la gestió de residus, de quina manera cal recollir-los, o, fins i tot, de les espècies fitosanitàries o de fertilitzants, que tinguen productes de baixa toxicitat, mesures d'intentar conscienciar i sensibilitzar el respecte als paisatges i del medi ambient.

Me referixo que són moltes les normes que en esta llei se col·loquen ahí, que perfectament un govern que passés d'este interés o esta preocupació de la sostenibilitat podria passar per alt, i, en canvi, no ha sigut així. L'aposta és decidida, i això, per cap motiu ho pot ficar vosté en dubte.

Res més i moltes gràcies.

El senyor president:

Moltes gràcies, senyor Castejón.

Per a rèplica, senyor Arnal.

El senyor Arnal i Ibáñez:

Molt breument.

Mire, senyor Castejón, jo li agraïsc els seus esforços en voler convéncer-me. Jo sóc una persona raonable i que entén moltes coses. A mi m'agradaria que vosté també entenguera per què li he estat insistint en determinats punts, i no són ninguna mena d'encasellament en res, sinó en destacar coses que són molt clares.

Mire, una cosa és que els camps de golf puguen ser bons per al paisatge o el ambient. Segons a on! Dir d'entrada que sempre ho seran, això no es pot admetre. Jo sí que admet que en determinades condicions un camp de golf pot arribar a millorar el paisatge. Sí que ho tinc clar. I ja he dit en quines condicions.

Per tant, ací estem matisant, ací no estem entrant dient que o tot blanc o tot negre. Jo no estic despreciant el golf ni com a esport -sí, sí, mai m'ho haurà escoltat vosté a mi-, ni com a esport, ni com a activitat turística, ni com a activitat de cap mena, sempre que estiga sotmés a una sèrie de coses.

Per tant, insistisc, és molt important entendre açò. En determinats punts un camp de golf pot millorar el paisatge? Sí, per exemple en eixos que hem dit: canteres abandonades, zones perifèriques urbanes degradades, etcètera, però en un parc natural mai millorarà. Això seria un gravíssim error no considerar-ho. I això és molt important. Les mesures que mosatros hem fet han sigut per a emfatitzar determinades condicions en les quals no s'ha d'instal·lar un camp de golf, amb eixe criteri. I la resta, que vosté me diu que és molt interessant, són aspectes secundaris que al costat d'este nucli central perden molt d'interés.

I dir-li una qüestió. Les declaracions d'impacte ambiental per desgràcia tampoc són prou garantia hui per hui. I li posaré només dos o tres casos concrets. Per exemple, en Castalla, sense declaració d'impacte ambiental positiva, en tràmit encara, ja s'ha acabat una urbanització de 500 cases. I no tenia la declaració positiva! O el Port de Campomanes, que està destrossant una zona LIC, incomplix els condicionants de la declaració d'impacte ambiental davant de tots, una praderia de posidònia oceànica. O l'aeroport de Castelló, davant de totes les administracions, de tots els mitjans, de tots de ple, s'ha destruït tant ja un paratge que, bé, ja està irreversiblement destruït, que no estava considerat en l'estudi d'impacte ambiental. Són tres exemples, però contundents, de com, encara que n'hi hagen declaracions d'impacte ambiental en la pràctica ací, en este País Valencià, governat per vostés, servixen de ben poc per a protegir el medi ambient.

Eixa és la mesura exacta del seu compromís mediambiental. Això sí que són proves contundents de fins a on arriba la seua sensibilitat ambiental; està allà baix, allà baix, la vorà, en el pis de baix.

El senyor president:

Moltes gràcies, senyor Arnal.

Senyor Castejón.

El senyor Castejón Chaler:

Gràcies, senyor president.

No entrarem fins a on arriba la sensibilitat mediambiental, és a dir, ho veiem perquè els fets estan ahí, i esta llei, doncs, ahí està, i el dia que s'aprove, doncs, evidentment. En un principi marcaven quines eren les deficiències actualment que tenim ahí i com es podrà regular tot este important sector després de l'aprovació de la llei. I una llei que garantisca la ubicació dels camps de golf, doncs, s'efectuarà d'una forma racional i atenent sempre a les capacitats i vulnerabilitats del territori.

Vullga o no vullga és una llei que duplica la utilitat dels camps de golf, ja que conserven i milloren, per un part, els valors naturals i paisatgístics de tots els terrenys i que es preocupen, al mateix temps, de millorar i conservar estos mateixos terrenys en les zones associades.

Jo li ho dic de veritat, jo li ho dic de veritat, és a dir, vore zones degradades, degradades no d'anteriors ocupacions, sinó perquè estaven totalment abandonades i vore la transformació que ha hagut, doncs, és una llei que supera -com va dir el conseller en la seua presentació- la mera posició reactiva front als camps de golf per a convertir-los en un element de dinamització econòmica, social, ambiental i paisatgística del territori. És una aposta decidida del Partit Popular per vertebrar -com dia en un principi- esta economia a nivell de tota la Comunitat Valenciana i de desestacionalitzar el turisme que en altres sectors, o, concretament, ací en els pressupostos ha hagut un moment que pareixia que sí que és també una preocupació del seu grup polític.

I és una llei que evita, per molt que vosté ho intente dissimular, evita que els equipaments esportius, que és el golf, es convertisca en una coartada per a la construcció indiscriminada de promocions immobiliàries. Ho evita, vullga o no vullga reconéixer-ho. Per què? Perquè, a part, es preocupa de la utilització dels recursos naturals, del sòl i de l'aigua principalment, i intenta satisfer la demanda turística, garantix l'explotació i gestió de les pròpies instal·lacions en uns requeriments mediambientals importantíssims i és una llei que vosté hauria de recolzar. Evidentment, no la convenceré, però sense cap dubte hui per hui és la millor llei, la més avança, la més ambiental de totes les normatives que regulen els camps de golf a España, i una llei que fa el Partit Popular. Imagine's.

Moltes gràcies.

El senyor president:

Moltes gràcies, senyor Castejón.

Anem, doncs, a passar a votació.

Senyor Castejón, vosté mos ha anunciat la votació de la 133 i 134. Però, jo he de dir que la 134 decau perquè ha sigut aprovada ja la 135, del Grup Parlamentari Socialista, que és idèntica a la 134. Per tant, no té ningun objecte passar-la a votació.

Alguna votació més separat? No.

Aleshores, passarem a votació la 133, primerament. Vots a favor? Per unanimitat queda aprovada.

Ara votem la resta d'esmenes d'este bloc. Vots a favor? 6. Vots en contra? 9. Per 9 vots en contra i 6 a favor queden rebutjades.

Passem a debatre l'esmena 141, de l'article 33, que queda agrupada en la 142, 143, 144, 145, 152, 155, 156, 157, 160, 161, 162, 163 i 165.

Per a la seua defensa, té la paraula el senyor Sanmartín.

El senyor Sanmartín Besalduch:

Gràcies, senyor president.

Quatre referències a quatre articles concrets, ja que el bloc és reduït.

Parlen de sistemes de gestió ambiental. Miren, en els sistemes de gestió ambiental diuen que la periodicitat de les auditories mediambientals no podran ser superiors en cap cas a quatre anys. Això és el que diu el projecte de llei. Inclús, a rengló seguit assenyalen que es fomentarà el sistema Emas, el sistema comunitari de gestió i auditoria mediambiental per part de l'administració.

Doncs bé, han clavat la pota totalment perquè copien propostes. Jo els recomano que es llegisquen el Reglament 761/2001 del Parlament Europeu, que és el que desenvolupa aquest sistema de gestió i auditoria ambiental. I en ell es diu que «la periodicitat d'aquest tipus d'auditoria no pot ser superior en cap cas als tres anys», concretament ho diu l'article 2. 9, de l'annex II, mentre que vostés posen que «les auditories mediambientals no podran ser superiors als quatre anys». Primera qüestió.

Segona qüestió. En cap lloc estableixen vostés un pla de reducció, reciclatge i reutilització dels residus en estos camps de golf, així com la destinació final d'aquests.

Tercera qüestió. El tema de la tramitació dels camps de golf. Jo estic d'acord que l'informe dels ajuntaments siga vinculant, tremendament d'acord. Però, bé, han oblidat incloure que l'informe -com havia dit abans- de l'organisme de conca també ho siga. Vostés l'esmenten en el mateix procediment administratiu. Incloem també nosaltres com una esmena la possibilitat d'informació prèvia a la conselleria sobre la idoneïtat urbanística d'espais per a implantar un camp de golf. Pensem que seria tremendament correcte. Estic segur que esta esmena van a aprovar-la perquè, evidentment, evidentment, sense que el contingut de la informació facilitada puga prejutjar el que és la resolució futura sobre una possible autorització.

Respecte el règim sancionador. Doncs, assenyalen vostés que, amb independència de la sanció, el responsable d'una infracció estarà obligat a restaurar l'ordre infringit -diuen vostés-. En cap lloc assenyalen que aquest infractor haurà d'indemnitzar dels danys i perjudicis ocasionats, aspecte este també que resulta crucial.

Gràcies.

El senyor president:

Gràcies, senyor Sanmartín.

La senyora Lorente Ramón:

El senyor president:

Vots a favor d'este grup d'esmenes? 6. Vots en contra? 9. Per 9 vots en contra i 6 a favor queden rebutjades.

Senyories, passem a votar l'últim bloc d'esmenes, que comença en la 168, que és d'una nova disposició addicional, agrupada en la 170, 172, 175, 177, 179, 180, 181, 183, 184, 185, 195, 196, 199 i 201.

Per a la seua defensa, té la paraula el senyor Sanmartín.

El senyor Sanmartín Besalduch:

Gràcies, senyor president.

El mateix, de forma molt ràpida. Totes les disposicions addicionals.

Introduïm una disposició addicional, que no n'hi havia cap al projecte, per a modificar el que és la disposició transitòria segona, suprimint, i la supressió del primer punt de la tercera, en un sentit, per resumir-lo molt clar. El que pensem és que no té sentit exceptuar aquells projectes de camp de golf que hagen estat sotmesos a tràmit d'informació pública amb anterioritat a l'entrada en vigor de la llei. Pensem que això no és correcte. Pensem que tots els projectes que actualment s'estan tramitant s'han d'adaptar a les exigències de la nova legislació. I sobretot, i de forma especial en la part referent a l'aptitud del terrenys, a la capacitat d'acollida, a la vulnerabilitat ambiental, a la integració paisatgística i a la disponibilitat de recursos hídrics. Pensem que dir que «s'exceptuaran tots aquells projectes que hagen estat sotmesos a tràmit d'informació pública amb anterioritat a l'entrada en vigor de la llei» és tremendament negatiu i delata l'escassa voluntat política a l'hora d'ordenar aquest sector.

Respecte a la disposició transitòria cinquena, vostés ens parlen que qualsevol ampliació de camp de golf existent haurà de respectar les condicions de disseny i les condicions mediambientals establertes en aquesta llei. El lògic seria que afegiren aquí que no solament en el tema de l'ampliació sinó també en cas de reforma dels actuals camps de golfs, dels ja existents.

I, per últim, respecte a la disposició transitòria sisena, concretem nosaltres que el lògic seria que fins que el Ministeri de Medi Ambient i altres ministeris afectats no elaboren les disposicions legals o les instruccions tècniques precises per a facilitar la Llei 9/2006, sobre avaluació dels efectes de determinats plans i programes amb el medi ambient, l'administració autonòmica s'hauria d'abstenir d'adoptar disposicions que puguen comprometre la consecució del resultat previst per la directiva referida en l'apartat anterior.

Jo ho dic simplement per a recordar que tant l'article cinc, com el 189, del tractat de la Comunitat Econòmica Europea, així com la Directiva 91/156 -ho diu esta directiva, ja no ho dic jo- exigeixen que durant el termini d'adaptació del dret comunitari al dret intern dels estats, l'estat membre s'abstindrà d'adoptar disposicions que puguen vulnerar el que aquí hem dit.

Gràcies.

El senyor president:

Moltes gràcies, senyor Sanmartín.

La senyora Lorente Ramón:

El senyor president:

El senyor Sanmartín Besalduch:

Senyora Lorente, jo el que no entenc és si a vosté li pareix correcte i diuen que ho estudiaran per al ple que les ampliacions de camps de golf actuals o de reformes de camps de golf actuals, li pareixeria correcte en el sentit que ho han d'adaptar a la legislació actual, més correcte li hauria de paréixer el que li propose a part, en el tercer lloc, és a dir que són projectes de camps de golf que no s'han executat; són projectes, és a dir, no s'han executat sobre la realitat física, són projectes que si han passat el tràmit d'informació pública no els d'entrada en vigència aquesta llei. Per tant, és lògic i coherent. Si vosté em diu «a mi em pareix correcte en el tema de reforma de camps de golf o ampliacions, però en els altres no», encara més li hauria de pareix, perquè és que estos ni estan executats. Únicament el que jo li dic és que no té sentit que exceptuen tots aquells projectes de camp de golf, projectes de camp de golf que vostés em diu: «Sí, ja han passat el tràmit d'informació pública amb anterioritat a l'entrada en vigor de la llei, per tant, aquest projectes ja no els és d'aplicació la llei reguladora». No ho entenc, perquè pel mateix criteri que vosté em diu en l'ampliació i en la reforma s'hauria d'aplicar aquí. Una altra cosa és que jo li diguera: no, als camps de golf que actualment existeixen en la Comunitat Valenciana i tal. Bé, deia que és correcte el que li estic dient, projectes de camp de golf.

Res més.

El senyor president:

Moltes gràcies, senyor Sanmartín.

Senyora Lorente.

La senyora Lorente Ramón:

El senyor president:

El senyor Arnal i Ibáñez:

Volia separar la número 180 i 183 de la resta.

El senyor president:

180 i 183. Aleshores, començarem per estos dos esmenes.

Esmenes 180 i 183. Vots a favor? Vots en contra? 9. Abstencions? 1. Per 9 vots en contra, 5 a favor i 1 abstenció queden rebutjades.

La resta d'esmenes. Vots a favor? 6. Vots en contra? 9. Per 9 vots en contra i 6 a favor, queden rebutjades.

Senyories, conclòs el debat de les esmenes, passem a votar els articles. Si a les seues senyories no els pareix mal, si algun grup té algun article que s'haja de separar, si són tan amables de dir-lo o ¿anem article per article?

Anem a vore. Jo agruparé alguns articles i si vostés volen que pare, jo pare. D'acord?

Aleshores, vaig a seguir el criteri que portem en el debat les esmenes. De moment, article 1. Vots a favor? 14. Vots en contra? Cap. Abstencions ? 1. S'aprova per 14 vots a favor, 1 abstenció i cap en contra.

Article 2. Vots a favor? 9. Vots en contra? 1. Abstencions? 5. Queda aprovat.

Article 3. Vots a favor?

Article 3, 4, 5, 6, 7 i 8. Vots a favor? 9. Vots en contra? 6. Queda aprovat.

Article 9 i 10. Vots a favor? 9. Vots en contra? 1. Abstencions? 5. Queden aprovats.

Article 11, 12, 13 i 14. Vots a favor? 9. Vots en contra? 6. Queden aprovats.

Article 15. Vots a favor? 9. Vots en contra? 1. Abstencions? 5. Queda aprovat.

Article 16, 17, 18. Vots a favor? 9. Vots en contra? 6.

Article número 19. Vots a favor? 9. Vots en contra? 1. Abstencions? 5. Queda aprovat.

Article 20 i 21. Vots a favor? 9. Vots en contra? 6.

Article número 22. Vots a favor? 9. Vots en contra? 1. Abstencions? 5. Queda aprovat.

Article 23 i 24. Vots a favor? 9. Vots en contra? 6.

Article 25. Vots a favor? 9. Vots en contra? 1. Abstencions? 5.

Article 26. Vots a favor? 14. Vots en contra? 1. Abstencions? Cap. S'aprova.

Ara vindria el nou article que s'ha aprovat per l'esmena 138, però com s'ha aprovat l'esmena no cal votar el nou article. Queda incorporat al text de la llei.

El 27 i 28. Vots a favor? (

Abstencions? Queda aprovat per 9 a favor, 5 en contra i 1 abstenció.

Perdó. 14 a favor, cap en contra i 1 abstencions.

Ara 29 i 30. Vots a favor? 9. En contra? 1. Abstencions? 5.

31, 32, fins ahí. Vots a favor? 14. Vots en contra? Cap. Abstencions? 1.

33, 34 i 35. Vots a favor? 9. Vots en contra? 6.

Article 36. Vots a favor? 9. Vots en contra? 1. Abstencions? 5.

El 37. Vots a favor? 9. Vots en contra? Cap. Abstencions? 6.

El 38. Vots a favor? 9. Vots en contra? 1. Abstencions? 5.

. El 38.

El 39 ara. Sols és este o. ? Vots a favor? 14. Vots en contra? Cap. Abstencions? 1.

40. Vots a favor? 9. Vots en contra? 1. Abstencions? 5.

41. Vots a favor? 14. Vots en contra? Cap. Abstencions? 1.

42, 43, 44. Vots a favor? 9. Vots en contra? 6.

45. Vots a favor? 14. Vots en contra? Cap. Abstencions? 1.

46. Vots a favor? 9. Vots en contra? 1. Abstencions? 5.

Disposicions transitòries primera, segona, tercera. La primera només? Vots a favor? 9. Vots en contra? 1. Abstencions? 5.

Disposicions transitòries segona, tercera, quarta, quinta i sexta. Vots a favor? 9. Vots en contra? 6.

Disposició final primera i fina segona.

Separada? Disposició final primera. Vots a favor? 9. Vots en contra? 1. Abstencions? 5.

Disposició final segona. Vots a favor? 9. Vots en contra? Cap. Abstencions? 6.

I ara votem l'exposició de motius com a preàmbul de la llei. Vots a favor? 9. Vots en contra? 6.

Designació del membre de la comissió que ha de presentar davant del ple el dictamen del Projecte de llei reguladora de camps de golf a la Comunitat Valenciana (RE número 49. 579)

El senyor president:

Senyories, conclòs el debat, passem al següent punt de l'ordre del dia, que és designació del membre de la comissió que ha de presentar davant el ple el dictamen de la comissió al Projecte de llei reguladora de camps de golf en la Comunitat Valenciana.

Alguna proposta, senyories? Alguna proposta per a presentar al ple?

Señorías, les agradezco a todos los grupos la colaboración.

La senyora Gay Bódalo:

El senyor president:

La senyora Gay Bódalo:

El senyor Arnal i Ibáñez:

Nosaltres les mantenim totes, exceptuant les que han estat aprovades.

El senyor president:

El senyor Arnal i Ibáñez:

Correcte, perquè no quede confusió, que quede clar ja que.

El senyor president:

(Se suspén la reunió a les 14 hores i 10 minuts)

