Comissió de Desenrotllament de l'Estatut d'Autonomia de la Comunitat Valenciana realitzada el dia 25 de maig de 2009. Comença la reunió a les 11 hores i 35 minuts. Presideix el diputat senyor Rafael Maluenda Verdú. Reunió número 3.

Compareixença del conseller de Governació, senyor Serafín Castellano Gómez, per a informar sobre els objectius i les línies d'actuació del Consell en matèria de desenrotllament estatutari, sol·licitada a petició pròpia (RE número 28. 129)

El senyor president:

Senyories, bon dia.

S'obri la sessió.

Pregue a la senyora secretària que comprove el quòrum

(La senyora secretària passa llista per tal de comprovar si hi ha quòrum)

Moltes gràcies, senyora secretària.

Bé. En la carpeta tenen les seues senyories, quant al punt primer es referix, l'esborrany de l'acta. És el moment que manifesten el seu criteri, si han de fer alguna observació. Del contrari, entendrem que s'aprova.

Moltes gràcies. Per assentiment queda aprovada.

El senyor president:

El segon punt és la compareixença del conseller de Governació per a informar sobre els objectius i les línies d'actuació del Consell en matèria de desenrotllament estatutari, que sol·licita a petició pròpia.

En primer lloc, abans de donar-li la paraula, volem agrair-li la seua presència a esta comissió. Volem pregar-li que continue presentant iniciatives a esta mateixa comissió per a donar-li el contingut que mereix, donat que està en el Reglament de Les Corts. És una comissió molt important, que fins ara només ha tingut com a iniciativa les pròpies peticions del senyor conseller, però en el successiu esperem que tant el senyor conseller com els grups parlamentaris, presenten iniciatives que li donen vida i que mos permeten el debat democràtic i l'adopció dels acords pertinents.

Per tant, senyor conseller, benvingut, i quan vullga pot començar la seua intervenció. Té la paraula.

El senyor conseller de Governació:

Moltíssimes gràcies, senyor president.

Senyories.

Com molt bé dia el president de la comissió, el passat mes d'octubre sol·licití comparéixer davant esta comissió, a petició pròpia, petició que reiterí en el mes de gener, per a informar dels objectius i de les línies d'actuació del Consell en matèria de desenrotllament de l'Estatut d'autonomia de la comunitat.

Per tant, és una satisfacció poder dirigir-me a les seues senyories per a tractar i, posteriorment, debatre sobre qüestions de tanta transcendència, com és esta, per a la nostra comunitat.

Senyories, la història de la nostra autonomia és la història d'un èxit compartit per tots els valencians. Els ciutadans de la comunitat mos sentim legítimament orgullosos del camí recorregut des de l'aprovació en 1982 del nostre Estatut d'autonomia.

Han sigut 27 anys d'autonomia, durant els quals el poble valencià ha ficat en marxa institucions d'autogovern, ha desenrotllat un ordenament jurídic propi i ha firmat la seua identitat en el si de l'Espanya constitucional.

No obstant, ha sigut en l'any 2006 quan a través de la reforma de l'Estatut, s'ha fet justícia amb la Comunitat Valenciana, situant-la en el lloc que sempre li havia correspost.

Com les seues senyories saben, en la passada legislatura el Consell del president Camps i els grups parlamentaris de les Corts Valencianes se ficaren d'acord per a donar un nou impuls a l'autogovern de la Comunitat Valenciana, i iniciaren un procés de reforma estatutària.

Després de diversos anys de treball, en la Comissió especial per a l'estudi d'una possible reforma de l'Estatut d'autonomia i la consolidació de l'autogovern, creada per estes Corts en l'any 1996.

Fou un procés caracteritzat per l'ambició, la lleialtat constitucional i la voluntat de consens abastat tant en les Corts com en les Corts Generals.

En la reforma de l'Estatut en l'any 2006 mos equiparàrem a tots els efectes a les comunitats que havien accedit a l'autonomia per la via de l'article 151 de la Constitució -en la meua opinió, les mal denominades «comunitats històriques»-, aconseguint el reconeixement del que sempre havíem sigut, una nacionalitat històrica, amb tot el que suposa des del punt de vista polític, institucional i competencial.

S'ha plasmat ací el que ja era un sentiment molt arrelat en la nostra societat i que ara es ve reconeixent en la norma fonamental dels valencians.

En la reforma aprofundim en el nostre autogovern, apostem pel consens polític, per l'estabilitat institucional, per la solidaritat interterritorial, per les relacions amb la Unió Europea i amb l'exterior, per la defensa del valencianisme polític i pel compromís social.

Aconseguim l'ampliació del nivell d'autogovern, reflectida en el coneixement de la capacitat de dissolució anticipada de Les Corts per part del president de La Generalitat, en la incorporació del referèndum de ratificació per a qualsevol reforma ulterior de l'Estatut, en l'atribució de la plena competència legislativa per al desenrotllament del nostre dret foral i en la consecució del màxim sostre competencial.

Aprovem un estatut reivindicatiu, però no rupturista, que proclama la solidaritat territorial i la igualtat i la no discriminació entre comunitats autònomes, a través de la disposició addicional segona, denominada «clàusula Camps».

Un estatut que demostra que és possible avançar en l'autogovern, en la descentralització i en l'autonomia sense necessitat de vulnerar el marc constitucional. Un estatut que ha sigut escrit no sols en clau valenciana, sinó també en clau nacional, perquè entenem que ambdues són complementàries i compatibles i, a més, fonamentals per a donar resposta a les necessitats dels valencians.

Ha sigut fet per i per als valencians, pensant en les nostres necessitats i en el nostre futur, que és la manifestació de la voluntat dels valencians que se reconega el nostre fet diferencial com a poble i l'expressió de la defensa del nostre idioma, la nostra cultura i la nostra història, però, al mateix temps, un estatut que reflectix la lleialtat i solidaritat del poble valenciana amb tots els espanyols.

Senyories, l'aprovació de la reforma fou el punt de partida d'una nova etapa, que ha estat i estarà marcada per un major impuls a les nostres institucions i al nostre model d'autogovern i pel reconeixement, reforç i divulgació de les nostres senyes d'identitat pròpies i diferenciades, que mos unixen i mos identifiquen com a valencians, i de les quals mos sentim plenament orgullosos.

Mos hem proporcionat el marc jurídic eficaç per a fiançar l'avanç i el progrés de la Comunitat Valenciana. Mos correspon ara realitzar les actuacions necessàries per a consolidar una societat moderna, pròspera i en continu desenrotllament, per adoptar compromisos socials amb els col·lectius més desfavorits i fer front als nous desafiaments tecnològics i a les demandes del nostre teixit productiu, dels nostres agricultors, dels consumidors i, en definitiva, de tots els valencians i valencianes perquè la finalitat última i principal del desenrotllament del nostra Estatut és oferir als valencians millor qualitat de vida i majors quotes de benestar.

El desenrotllament va a ser, i està sent ja, la plasmació definitiva del valencianisme polític que mos portà a la modificació del nostre Estatut, un valencianisme pragmàtic, útil i intel·ligent, que perseguix la prosperitat de la nostra terra, reclamant el que mos correspon, però amb respecte al marc de solidaritat i els principis que deuen regir les relacions de l'estat amb les altres comunitats autònomes.

Es tracta d'una reivindicació que és sinònim d'ambició, però no de xantatge ni discriminació o egoisme. Un valencianisme que constituïx, a més d'un sentiment, una forma d'entendre la política i d'exercir l'autogovern en la Comunitat Valenciana.

I amb eixe mateix esperit que presidí el procés de reforma estatutària i la seua aprovació, és el que el Consell del president Camps vol mantindre viu per afrontar el desenrotllament de la nostra norma fonamental.

Responent a l'aposta del Consell pel desenrotllament estatutari, des d'abril de l'any 2006 fins a la data, hem dut a cap un important treball legislatiu, dirigit a oferir als valencians un marc jurídic adequat a les necessitats d'una societat amb les seus pròpies peculiaritats i característiques, complint les disposicions estatutàries.

Des de la reforma, s'han aprovat 48 lleis per Les Corts, inclòs el Reglament de Les Corts. El 40% d'este lleis, és a dir, 19, estan directament relacionades amb la reforma de l'Estatut, i d'elles, 11, entre les quals vull destacar, fetes per exprés mandat estatutari.

Com dia, vull destacar lleis tan importants com la Llei de renda garantida de ciutadania, la Llei de règim econòmic matrimonial valenciana, la Llei del sector audiovisual, la Llei de modificació de la llei d'ajudes a les víctimes del terrorisme, la Llei de cooperació al desenrotllament, la Llei de comunitats de valencians en l'exterior, la Llei de modificació del govern valencià, la Llei del reial monestir de Santa Maria de la Valldigna, la Llei de participació ciutadana, la Llei de protecció integral de la infància i l'adolescència o la Llei de coordinació del sistema valencià d'investigació científica i desenrotllament tecnològic.

A més, vull destacar el Reglament de Les Corts, norma amb rang de llei, aprovada per acord del Ple de Les Corts en desembre de l'any 2006, que suposà l'adaptació en els procediments parlamentaris a les exigències del nou text estatutari.

També és important destacar la Llei 5/2005, de 4 d'agost, de La Generalitat, de reforma de la llei de creació del Consell Jurídic Consultiu de la Comunitat Valenciana, que fou fruit d'un pacte institucional durant el procés de reforma estatutària i que arreplegà alguns aspectes que foren claus, com és l'impuls a l'estabilitat institucional.

Aixina mateix, gràcies a la nova capacitat legislativa atorgada per l'Estatut, s'han aprovat dos decrets lleis. És la primera vegada en la història que s'ha fet ús de la citada facultat en l'aprovació del Decret llei 1/2008, de 27 de juny, de mesures urgents per al foment de la vivenda i el sòl. I, posteriorment, el passat 20 de febrer de l'any 2009, a l'aprovar el Decret llei 1/2009, pel qual s'establixen mesures destinades a estimular l'economia valenciana mitjançant tres plans destinats a l'impuls dels sectors productius, de l'ocupació i de la inversió productiva, amb la finalitat de pal·liar els efectes d'una crisi que està afectant de forma real i intensa el nostre teixit productiu.

A més, des de l'aprovació també de l'Estatut, s'han dictat 741 decrets, dels quals 93 estan directament vinculats amb la reforma de l'Estatut, regulant drets dels ciutadans, aspectes relacionats amb la cultura i tradicions i festes de la nostra comunitat, així com institucions i òrgans necessaris per al ple exercici de les competències de La Generalitat.

En definitiva, fins a la data s'ha dut a cap una intensa activitat legislativa i normativa que seguix projectant-se cap al futur, sense interrupcions, mitjançant les iniciatives, activitats i projectes que permeten arribar al ple desenrotllament estatutari.

Vull destacar que la Conselleria de Governació, tenint present que el desenrotllament de l'Estatut constituïx una matèria transversal que afecta a tots els àmbits de La Generalitat, promogué la creació de la comissió interdepartamental per a l'estratègia del desenrotllament de l'Estatut d'autonomia i la promoció de l'autogovern.

Esta comissió se constituí el dia 2 de juliol de l'any 2008, i en la qual estan representades totes les conselleries. És l'encarregada d'impulsar i programar un desenrotllament estatutari coordinat, que permeta unir l'exercici de cada conselleria dins de les seues respectives competències i la consecució harmonitzada del màxim nivell d'autogovern.

La comissió interdepartamental està treballant en tres grans àrees. La primera està dedicada al desenrotllament legislatiu, en la qual s'estan promovent noves iniciatives que estan en procés d'elaboració o tramitació.

Aixina, he d'informar-los a les seues senyories que actualment hi han al voltant de cinquanta projectes legislatius en elaboració, que estan en diferents fases de la seua tramitació, i entre els quals hi han diversos directament vinculats amb la reforma estatutària i als qual me referiré posteriorment.

La segona gran àrea és la dedicada a les institucions i organismes de La Generalitat, impulsant la seua creació i posada en marxa. I la tercera àrea, i última, és l'encarregada del desenrotllament competencial i de les transferència de l'estat a la comunitat.

Per a l'adequat funcionament d'esta comissió, el passat mes de novembre se constituí també la comissió tècnica, i un mes després, la comissió executiva, que acordà la creació dins de la comissió tècnica dels grups de treball, una sobre tècnica normativa i l'altra sobre legislació comparada.

En conclusió, amb la constitució de la comissió interdepartamental se crea un organització administrativa que permeta abordar el desenrotllament estatutari com un projecte integral, transversal, tant des del punt de vista normatiu com organitzatiu, garantint la necessària coordinació i continuïtat temporal que exigix este procés; un procés que ja porta una gran activitat i que ens dóna l'oportunitat i ens oferix el repte d'impulsar-lo escrivint noves pàgines de la nostra història en què tots els que vivim en esta terra mos sentim partícips. Tenim la responsabilitat d'assolir un desenrotllament estatutari basat en les necessitats, en els anhels dels valencians, que són els verdaders protagonistes i, a la vegada, destinataris d'este gran treball.

Per això, hem dissenyat un full de ruta del desenvolupament estatutari assentat a la seua vegada en tres pilars, que van en paral·lel a les grans polítiques del Consell i que són: el pilar de la política social, el pilar de la consolidació de l'autogovern, i, per últim, el pilar del finançament. Pilars fonamentals per a millorar la qualitat de vida dels més dels cinc milions dels valencians i valencianes i garantir el creixement i el desenrotllament de la nostra comunitat.

Senyories, l'Estatut d'autonomia de l'any 2006 suposà un punt d'inflexió per als valencians, una nova etapa de benestar i de progrés que ha de construir-se sobre la base d'una adequada política social. Per això, el primer pilar del full de ruta del desenrotllament estatutari és el pilar de la política social, doncs constituïx una prioritat d'este govern seguir aprofundint en aquelles actuacions i mesures centrades en el benestar social de tots, però prestant especial atenció als més desfavorits i a aquells que necessiten de major protecció.

El nostre Estatut aposta pel benestar social a través del nou títol II, dedicat als drets dels valencians i valencianes entre els que destaca la defensa integral de la família, la protecció específica i tutela social del menor, la no-discriminació i els drets de les persones amb discapacitat i les seues famílies, el dret a la participació, a la joventut, la protecció de les persones majors i dels dependents, l'assistència social a les persones que patixen marginació, pobresa, exclusió i discriminació social, la igualtat entre hòmens i dones en tots els seus àmbits, la protecció social contra la violència de gènere i actes terroristes i els drets dels immigrants residents en la comunitat. Tot això -com vostés saben- plasmat en l'article 10, paràgraf tercer, del nostre Estatut d'autonomia.

Amb l'objectiu d'assolir eixe benestar social, el Consell ja ha adoptat nombroses iniciatives legislatives que desenrotllen este títol II i que han donat lloc a la Llei dels drets, de la salut de xiquets i adolescents, a la Llei de protecció integral de la infància i adolescència, a la Llei d'integració de les persones immigrants en la Comunitat Valenciana, a la Llei reguladora dels punts d'encontre familiar i a la Llei per la qual es regulen les empreses d'inserció per a fomentar la inclusió social.

Així mateix, s'ha aprovat la Llei de renda garantida de ciutadania que dóna també compliment al mandat que s'expressa en l'article 15 de l'Estatut, que garantix l'adopció per llei de mesures per a combatre la pobresa i facilitar la inserció social.

En este punt, també vull fer menció especial a la llei impulsada des de la Conselleria de Governació, la Llei de modificació d'ajuda de víctimes del terrorisme, que foren aprovades el passat mes d'abril per les Corts, fruit del diàleg i de l'acord, una llei que dóna compliment a la ferma aposta estatutària per les polítiques socials en mesures i ajudes econòmiques dirigides a protegir les persones víctimes de la violència terrorista, en especial atenció a aquelles que han quedat en situació de dependència, així com ajudes dirigides a facilitar l'accés a una vivenda protegida, una llei de marcat caràcter social que desenrotlla diversos preceptes estatutaris continguts en el títol II, conjugant entre si la protecció social contra la violència d'actes terroristes de l'article 10. 3, la protecció als dependents i el dret d'accés a un habitatge digne, dret que per mandat estatutari de l'article 16 de l'Estatut ha de garantir la llei a favor de les persones necessitades.

Senyories, vull també destacar la creació del Comissionat del Menor, Pare d'Òrfens, en la Llei de protecció integral de la infància i l'adolescència, figura pròpia i singular del dret foral valencià relacionada amb la defensa i protecció dels drets i interessos del menor. Afrontem així el desenrotllament de les polítiques socials potenciant les figures pròpies de la nostra història, conjugant d'eixa manera el desenrotllament dels drets socials amb el dret foral valencià i donant compliment a l'article 7 de l'Estatut que disposa que: «El desenrotllament legislatiu de les competències de La Generalitat procurarà la recuperació dels continguts corresponents en esforç de l'històric Regne de València. »

En els pròxims mesos de legislatura, el Consell va a continuar en este intens treball legislatiu i va a dur endavant nous projectes, com són, entre altres, la llei de serveis socials, la llei de joventut, la llei de mediació familiar de la Comunitat Valenciana, la llei de protecció a la maternitat i la llei de ciutadania corporativa i acció social, una llei que impulsa el voluntariat social dels professionals i empreses a favor dels més necessitats; així mateix, la llei d'accessibilitat universal al sistema de transports de la Comunitat Valenciana, llei que garantix les condicions necessàries perquè aquest sistema siga accessible a tots els ciutadans donant compliment a l'article 13, paràgraf segon, de l'Estatut.

Cal destacar en este àmbit el compromís també de l'elaboració de la carta de drets socials de la Comunitat Valenciana que tindrà el conjunt de principis, drets i directius que informen l'actuació pública de La Generalitat en matèria de política social, donant compliment a l'article 10 en el seu paràgraf segon.

Junt a estos drets de caràcter social el títol II de l'Estatut en recull altres igualment nous, com són els referits a la participació ciutadana, a la protecció i defensa dels consumidors i usuaris, així com als drets de l'associacionisme, article 9 de l'Estatut. En eixe àmbit, s'ha aprovat la Llei de participació ciutadana i està en marxa un projecte de llei reguladora de l'estatut del consumidor. També se reconeix en l'Estatut el dret d'accés a les noves tecnologies en el seu article 19, i, en el seu desenrotllament, el Consell ja ha aprovat l'avantprojecte de llei d'administració electrònica de la Comunitat Valenciana que garantix el dret de la ciutadania d'accedir per via electrònica als procediments i serveis de les seues administracions públiques contribuint a garantir el dret a una bona administració, que també està prevista en l'article 10 de l'Estatut.

Així mateix, l'Estatut consagra el dret del desenrotllament sostenible en el seu article 19, i la protecció del medi ambient, en el seu article 17, drets que s'han desenrotllat en diverses lleis, com són la Llei de prevenció de la contaminació i qualitat ambiental i la Llei del patrimoni arbori monumental.

Durant la resta de legislatura, el Consell va a seguir fent realitat el seu compromís en este terreny en l'aprovació de lleis, com la Llei de responsabilitat ambiental de la Comunitat Valenciana, la nova Llei de conservació dels espais naturals, la Llei de vies pecuàries, així com la revisió de la legislació urbanística valenciana per a introduir millores puntuals que permeten simplificar i agilitar la gestió urbanística i la protecció del paisatge.

El desenrotllament de l'article 18 de l'Estatut mereix una referència especial, senyories. D'acord amb el mateix, La Generalitat ha d'adoptar les mesures que garantisquen els drets del sector agrari valencià, des del seu reconeixement social i cultural, i del seu important treball en l'activitat productiva i en el manteniment de les tradicions i costums més definitòries de la identitat valenciana.

En este sentit, vull destacar que l'objectiu i el compromís del Consell és aprovar dos projectes legislatius de gran incidència en l'àmbit rural i agrari, com és la Llei de desenrotllament rural i la Llei del dret patrimonial valencià. La Conselleria de Governació està elaborant esta última llei en matèria de contractes agraris que va a permetre recuperar les formes contractuals del nostre dret foral que més s'adapten a la realitat del sector agrari valencià.

Senyories, el dret a disposar de l'abastiment suficient d'aigua de qualitat reconegut en l'article 17 de l'Estatut requerix també la nostra atenció. El Consell va a seguir defenent el dret a l'aigua dels valencians i no deixarà de lluitar perquè els ciutadans de la Comunitat Valenciana puguen gaudir dels excedents, de les conques excedentàries per a garantir així el progrés de la nostra comunitat.

En eixe sentit, senyories, es troba en estudi la creació de la nova administració hidràulica valenciana per a exercir les competències assumides sobre les conques hidrològiques intracomunitàries. La seua delimitació està en estos moments negociant-se entre La Generalitat i l'estat.

Cal destacar, així mateix, que la conselleria de Governació està elaborant una norma que preveu mesures per a facilitar la concessió d'ajudes per La Generalitat a aquells que hagen patit danys causats per catàstrofes naturals i sobrevingudes, donant compliment a l'article 14 de l'Estatut que obliga els poders públics a vetllar pels drets i necessitats d'estes persones.

Encara que després me referiré a elles en tractar el dret foral, he d'al·ludir a dos lleis forals: la Llei de règim econòmic matrimonial valencià i la futura llei de successions, ambdues d'un gran contingut social que desenvolupen drets recollits expressament en el títol II del nostre Estatut.

En primer lloc, la Llei de règim econòmic matrimonial valencià, una llei que aposta per la igualtat dels cònjuges, la protecció integral de la família i dels més desfavorits en el nucli familiar, incorporant disposicions noves de marcat caràcter social, com són les relatives a la lluita contra la violència de gènere, la remuneració del treball domèstic, el reconeixement de l'atenció prestada als fills discapacitats i als ascendents en règim de dependència econòmica i assistencial i la protecció de la vivenda habitual de la família.

I, en segon lloc, la futura llei de successions que destaca per la seua gran transcendència per a tota la societat. Una llei que tindrà una indubtable influència foral i que apostarà per una major protecció de la família, previndrà mesures per als membres del nucli familiar més necessitats de protecció, com els discapacitats, i també contindrà solucions pensades per a la pervivència de l'empresa familiar, qüestió de gran importància des del punt de vista econòmic, especialment en estos moments de crisi. És la meua voluntat que este projecte inicie la seua tramitació parlamentària en el pròxim període de sessions en esta cambra.

En conclusió, el caràcter social que caracteritza l'Estatut, després de la reforma, està donant els seus fruits en tots els àmbits d'actuació de La Generalitat, doncs el benestar dels ciutadans constituïx una prioritat per al Consell, que precisament declarà l'any 2009 com Any de la Solidaritat en què s'estan aprovant nombroses mesures de caràcter social.

El propòsit del Consell per a la resta de legislatura és no sols continuar en eixa línia de treball, seguida fins a la data, sinó incrementar-la, duent a efecte, junt a les 20 noves iniciatives a què m'he referit en parlar d'este primer pilar, altres que inicien ampliant les oportunitats i el benestar ciutadà.

El segon pilar del full de ruta que seguix el desenrotllament de l'Estatut d'autonomia és -com els dia- la consolidació de l'autogovern. Com ja he dit, la reforma de l'Estatut situà la Comunitat Valenciana al màxim nivell des del punt de vista polític, institucional i competencial sent ja una comunitat autònoma del 151 de la nostra Constitució.

Però, la meua opinió, i com sempre he manifestat, la reforma estatutària no fou un punt d'arribada o simplement el final d'un procés important i necessari, sinó que calia entendre-la com un punt de partida, com l'inici d'un procés adreçat a consolidar l'autogovern a través del desenrotllament de la norma institucional bàsica. Este compromís del Consell per l'autogovern se traduïx en l'exercici ple de totes les competències de La Generalitat i en el seu desenrotllament legislatiu, procurant especialment la recuperació del dret foral en l'assumpció de noves competències, en la consolidació i creació de les institucions necessàries per al seu exercici, en la protecció i defensa de les senyes d'identitat i del patrimoni cultural dels valencians i en la promoció i difusió de l'Estatut i de l'autogovern.

En primer lloc, considerem fonamental per a la consolidació de l'autogovern, la sol·licitud de noves competències o de transferències pendents, que permetran a la Comunitat Valenciana gaudir d'un nivell competencial constantment actualitzat.

En eixe sentit, el Consell està estudiant i realitzant gestions pertinents amb l'estat per a sol·licitar del Ministeri de Foment la transferència en els mitjans relacionats amb la competència de serveis ferroviaris en matèria de rodalies.

També informe les seues senyories que, per part de La Generalitat se va a sol·licitar la convocatòria de les comissions mixtes de transferència de l'estat en les comunitats autònomes en diverses matèries.

En primer lloc, el Consell va sol·licitar la convocatòria de la comissió mixta per a materialitzar la transferència de competències, reclamant la participació directa de La Generalitat en els aeroports de l'Altet i Manises, d'acord amb els articles 49. 1, en el seu paràgraf, 15, i, el 51. 2, del nostre Estatut. Hui en dia, els aeroports són de vital importància des del punt de vista econòmic i social. Per això, la Comunitat Valenciana ha d'estar present en la seua gestió per a millorar la gestió d'estes infraestructures i realitzar una planificació acord amb les necessitats de la societat i realitzar una política d'inversions adequades.

Segons alguns estudis, en les últimes dècades, Madrid, per exemple, ha rebut el 52% de la inversió, però sols ha generat el 22% del trànsit. Mentrestant, les comunitats autònomes que compten almenys amb un gran aeroport en trànsit turístic, com són la Comunitat Valenciana, Andalusia, Balears o Canàries, han rebut menys de la meitat de les inversions que els correspondria obtindre a partir dels seus nivells de tràfic. Una bona connectivitat aeroportuària és vital per a sostindre i propulsar l'aparell productiu valencià en el sector turístic, l'acció comercial de la seua nodrida base d'empreses exportadores i la captació de noves activitats de demanda, mitjana i alta, a nivell internacional.

L'estimació de l'impacte econòmic regional dels aeroports de Manises i de l'Altet és important. Els aeroports de l'Altet i de Manises poden generar directament o indirectament més del 7 i del 3%, respectivament, de l'ocupació, i més del 9% i del 4% de la producció de les seues respectives províncies. Per tant, esta és una de les convocatòries que anem a sol·licitar de comissió mixta.

També una segona convocatòria va a ser que el Consell reclamarà a l'estat l'augment de les competències en matèria de demarcació i planta judicial per a poder desenrotllar una política més eficaç en esta matèria. Donat que en l'actualitat se sufraga un alt percentatge dels costos, estos haurien d'anar acompanyats de la capacitat, per part de La Generalitat, de la creació de jutjats i de seccions que permeten donar més agilitat i millor gestió a la justícia.

Quan se fica en marxa un jutjat o una secció, el 80% de tots els seus costos d'infraestructura, de mitjans tecnològics, de mobiliari, de personal, correspon a La Generalitat.

Per tant, entenem que les comunitats autònomes, en funció de la seua proximitat al ciutadà, dades i política autonòmica poden configurar millor els partits judicials dins del seu territori.

També se va a demanar una nova convocatòria de la comissió mixta, per altra part, per a demanar la gestió dels permisos de treball i residència per arrelament dels estrangers en la nostra comunitat.

Saben les seues senyories que el nombre de persones estrangeres residents en la Comunitat Valenciana s'ha incrementat un 77% des de l'any 2003 i més d'un 369% des de l'any 2000. En estos moments, el 16% de la població de la Comunitat Valenciana és estrangera, sis punts per damunt de la mitjana nacional.

La comunitat, no obstant això, és la segona autonomia espanyola que menys augment té este any en els recursos assignats pel Govern d'Espanya en les ajudes a la immigració. L'aportació de l'estat no aplega al 31% per immigrant resident en la Comunitat Valenciana.

Igual que altres comunitats autònomes assumixen competències en la tramitació i resolució d'autoritzacions inicials de treball, la Comunitat Valenciana entén que l'atribució de la competència en matèria laboral li permet també sol·licitar el traspàs de competències. Sobre esta base, la Comunitat Valenciana assumirà, a més de la tramitació i resolució de les autoritzacions de treball, la gestió de la contractació de la mà d'obra en origen.

Per tant, senyories, com dia, a part de seguir augmentant les nostres competències en noves transferències, i altres més que estan en estos moments en estudi, hi ha una aposta molt ferma i decidida del Consell per consolidar l'autogovern, i requerix també el refermament de les institucions existents i la creació d'aquelles noves que preveu el mateix Estatut o que són necessàries per l'exercici de les competències assumides per La Generalitat.

Així, en compliment de l'article 64. 4 de l'Estatut, s'ha creat per decret del Consell la Comissió mixta de cooperació entre La Generalitat i la Federació Valenciana de Municipis i Províncies, comissió que ja està treballant en la Llei de règim local de la Comunitat Valenciana, llei que ja aprovat també el seu avantprojecte el Consell de La Generalitat, i que ha d'escometre la segona descentralització i que va a enfortir l'autonomia local i la capacitat financera dels municipis en la creació del Fons de Cooperació Municipal de la Comunitat Valenciana, també en compliment de l'article 64 en el seu paràgraf tercer.

Actualment, per a donar compliment a allò previst en l'article 61. 5 de l'Estatut, s'ha elaborat la Llei de creació del comité valencià per als afers europeus. El projecte fon aprovat pel Consell el passat divendres 22 de maig. Se tracta d'un òrgan de caràcter consultiu que millorarà la participació de la nostra comunitat en el marc europeu i que permetrà plantejar accions estratègiques de la comunitat en el si de les institucions europees. Esta llei crearà també l'observatori de polítiques europees.

Altre organisme a destacar és el Consell Valencià de Cooperació al Desenrotllament, òrgan de participació social en matèria de cooperació internacional al desenrotllament sostenible, que constituïx l'expressió de la solidaritat del nostre poble en els països més desafavorits, i la creació està prevista en la llei de cooperació al desenrotllament de la Comunitat Valenciana, llei dictada en desenrotllament de l'article 62, paràgraf tres, de l'Estatut.

Adquirix també especial rellevància la creació de l'oficina electoral de La Generalitat, en la qual està treballant la Conselleria de Governació. L'oficina s'encarregarà d'organitzar les eleccions autonòmiques que, després de la reforma de l'Estatut d'autonomia, poden celebrar-se de forma independent a les altres comunitats autònomes, en haver-se introduït la capacitat de dissolució anticipada de Les Corts per part del president de La Generalitat.

També eixa oficina electoral tindrà també encomanat el seguiment de la resta de processos electorals, la seua anàlisi i estudi, així com el desenrotllament de les consultes populars que puguen celebrar-se en l'àmbit de la Comunitat Valenciana sobre qüestions d'interés general en matèries autonòmiques o locals. En este sentit vull destacar que està en elaboració la llei de consultes populars, en compliment del que disposa l'article 28. 5 i 50. 8 del nostre Estatut.

Des de l'aprovació de l'Estatut ja s'han ficat en marxa a més altres institucions i organismes, com les que hem mencionat anteriorment, com el Comissionat del Menor o Pare d'Òrfens, l'Institut Superior d'Ensenyaments Artístics, el Consell Assessor de Ramaderia, o el Consell de Ciutadania o l'Observatori de la Justícia en la Comunitat Valenciana.

Entre d'altres, senyories, que estan estudi o en procés d'elaboració cal mencionar els següents:

En matèria de ports, l'entitat pública de ports de la Comunitat Valenciana. En relació amb l'administració electrònica de la Comunitat Valenciana, se preveu la creació d'un consell, un observatori i el defensor de l'usuari. En matèria de transport, també l'Agència Valenciana de Seguretat en el Transport. En matèria d'urbanisme, el Consell Superior de Territori i Urbanisme i l'Institut del Paisatge. I, en matèria socioeconòmica, el Consell Valencià del Treball Autònom. A més de l'Observatori del Consum, la Conferència General de Ciència i Tecnologia, el Consell Assessor de Ciutadania Corporativa.

Per últim, en relació amb la protecció civil i la gestió d'emergència, l'oficina única postemergències i la taula social de protecció civil i les emergències. I, en matèria de seguretat pública, també el Consell de Seguretat Local i la Comissió d'Assumptes Interns.

En relació amb l'àmbit econòmic i financer, posteriorment me referiré al servici tributari valencià.

En allò relatiu a l'administració local, el Consell Tècnic de Delimitació Territorial i la Cimera de Cohesió Territorial de la Comunitat Valenciana, que estan incloses dins del projecte de llei de règim local, aprovat ja pel govern.

En definitiva, una sèrie d'organismes i institucions de caràcter consultiu, assessor o gestor, i la seua projecció respon a la voluntat d'exercir al màxim les competències pròpies de La Generalitat.

Vull reiterar ací, i recordar la Comissió Interdepartamental de l'Estratègia de Desenrotllament de l'Estatut d'Autonomia i de Promoció de l'Autogovern que ve treballant des del mes de juliol de l'any 2008.

Senyories, seguint amb el pilar de la consolidació de l'autogovern, resulta necessari incidir en la competència de La Generalitat per la conservació, desenrotllament i modificació del dret foral valencià. Gràcies a la reforma de l'Estatut ha quedat aclarit qualsevol dubte sobre la legitimació, l'abast i el mode d'exercici d'esta competència, una cosa que és de vital importància per a la comunitat, perquè constituïx una de les senyes d'identitat més preades que mos distingix com a nacionalitat històrica.

La recuperació del dret foral no respon sols a la convicció sobre la seua bondat, sinó que se tracta a més de donar compliment a l'Estatut d'autonomia d'una obligació que mos ve exigida en la nostra norma institucional bàsica.

Si hui és possible parlar de dret foral civil valencià és gràcies a una constant reivindicació per la seua recuperació i sobretot per corregir una greu injustícia històrica que, des de l'abolició en 1707, se cometé amb els valencians.

Vull destacar en l'època foral fórem els ciutadans més lliures perquè teníem el dret civil que reconeixia les tres llibertats civils més importants: la llibertat contractual, la de capitular el matrimoni i la llibertat de testar.

Estes són les llibertats que estem recuperant, adaptant-les, lògicament, a la realitat social de hui en dia, sense oblidar, per això, les mesures proteccionistes que el nostre context social mos exigix.

El primer pas en la recuperació del nostre dret foral se donà amb l'aprovació en Les Corts, en març de 2007, en la Llei de règim econòmic matrimonial valencià. Voldria ressaltar la importància que suposà l'aprovació d'esta norma foral que ratificà el sentit i transcendència de la reforma estatutària després de l'estrangulament que significà per al desenrotllament del nostre dret foral la sentència del Tribunal Constitucional 121/1992.

Com saben, esta llei fou objecte d'un recurs d'inconstitucionalitat, promogut pel president del govern, que qüestionava esta competència estatutària. Això provocà el retard de la seua entrada en vigor, que finalment se produí l'1 de juliol de l'any 2008, després de la decisió del Tribunal Constitucional d'alçar la suspensió de la seua aplicació derivada del recurs.

El passat 22 d'abril, finalment, i després de la reiterada exigència del govern per part del Consell perquè retirara el recurs, el president de La Generalitat, Francesc Camps, i el vicepresident tercer del govern, Manuel Chaves, aplegaren a un acord en eixe sentit: la retirada del recurs a què s'ha compromés el govern de la nació elimina per tant, senyories, tots els dubtes que ell mateix havia sembrat sobre la competència de La Generalitat per a legislar sobre dret foral civil.

Estem davant una notícia molt positiva ja que la solució a la qual s'ha aplegat és la que hem estat treballant des de fa mesos en les reunions tècniques celebrades amb el govern central.

La modificació de la llei que s'ha pactat no ha afectat ninguna qüestió essencial d'estat, com és la separació de béns, com puga ser la germania, la violència de gènere, etcètera, sinó que són canvis tècnics que sols afectarien uns articles, ja que suposaria la modificació de la redacció de set d'ells i la supressió d'altres quatre.

Se tracta, per tant, d'una eixida política, com sempre ha entés La Generalitat, per a solucionar un problema polític.

Els he d'anunciar també que este mateix dimecres mantindré una reunió en Madrid amb el secretari d'estat de Cohesió Territorial per a concretar ja l'execució de l'esmentat acord.

La Llei de règim econòmic matrimonial és una llei pensada per a una societat dinàmica i moderna, una llei que partix dels nostres furs, però que s'adapta a la realitat dins del marc constitucional. No sols aposta per la llibertat de capitular i recupera el règim de separació de béns com a règim aplicable amb caràcter general d'efecte de pacte, aixina com la germania, institució típicament valenciana, en virtut de la qual els cònjuges poden ficar en comú un o diversos béns i alhora tindre règim de separació de béns.

L'entrada en vigor de la Llei de règim econòmic matrimonial ha ficat de manifest la plena sintonia entre la norma aprovada, la realitat social del moment i el que els ciutadans volien, ja que les dades demostren que els matrimonis valencians que capitulen han descendit notablement, perquè des d'aleshores, des de l'entrada en vigor, sols un 2,9% dels matrimonis han capitulat, el que implica que el restant 97,1% no han volgut modificar el règim de separació de béns establert en la nova llei. Anteriorment anava el 75% de tots els matrimonis a capitular a les notaries.

Per tant, estem davant un exemple clar de com el desenrotllament del dret foral permet als valencians comptar amb un ordenament jurídic més flexible, que atorga més llibertat d'oportunitats i més qualitat als ciutadans.

El següent pas que estem fent en matèria de dret foral ho constituïx la llei de successions. Hem fet una ronda de consultes molt important en estos dos últims anys en tota la societat civil, els sectors implicats, fonamentalment col·legis professionals, universitats, notaris, registradors, advocats, associacions d'empresaris, d'autònoms, etcètera. Participació que anem a donar igualment a la resta de projectes normatius que desenrotllem.

En la nova llei de successions apostem per la llibertat i la responsabilitat, protegint tant la família com l'empresa i vetllant per la cohesió familiar i el desenrotllament econòmic de la Comunitat Valenciana.

La llei suavitza i flexibilitza el règim de legítimes atorgant una major llibertat i confiança al testador perquè augmenta el patrimoni de lliure disposició; diferencia entre el patrimoni empresarial i no empresarial a l'hora de testar, el que afavorix la continuïtat de l'empresa familiar; amplia les causes de desheretament al contemplar com a tal l'absència de relació derivada de vincles familiars per causa exclusivament imputable a la voluntat de legitimar-hi; se modifica l'ordre de crida quan no hi ha testament, és a dir, en la successió intestada, prioritzant el cònjuge sobre els pares i ascendents, i, en cas de no haver hereus, l'herència passaria a La Generalitat, donant compliment a l'article 71 de l'Estatut d'autonomia.

La llei contempla també mesures de protecció concretes per a determinats legitimaris. Aixina, els descendents discapacitats tindran dret a una pensió alimentària o al pagament d'un capital. Se contempla la reserva de béns a favor dels fills d'un anterior matrimoni i recuperen figures forals com, per exemple, per al cònjuge viudo com la cambra o l'any de plor.

A més se regula una novetat com és la successió contractual. S'establixen noves modalitats testamentàries, com és el testament de paraula o nuncupatiu, aixina com també se permet expressament el testament mancomunat.

Sota a este projecte immediat, actualment estem treballant també en la llei de custòdia compartida -que ja tenim molt avançat l'avantprojecte- i en la llei patrimonial valencià.

La llei de custòdia compartida respon tant al compromís electoral d'este govern com a una gran demanda social d'establir la custòdia compartida com a norma general i no com a una simple excepció o en els supòsit d'acord entre els cònjuges.

Esta llei s'enquadra en el marc de la defensa dels drets dels fills de pares separats a mantindre's units als seus progenitors, amb independència de la crisi matrimonial o de la ruptura en la relació.

La nova regulació foral de la custòdia compartida respondrà, entre d'altres qüestions, a la necessitat de donar solució a situacions no suficientment resoltes en casos de custòdia compartida en l'actual regulació, en especial sobre l'ús de l'habitatge i sobre el pagament de la pensió alimentària.

Pel que fa a la llei de dret patrimonial valencià, a què m'he referit anteriorment, dec destacar que se tracta d'una norma en l'àmbit de les obligacions i dels contractes, que és necessària i acorde a les peculiaritats pròpies de la societat valenciana i, en particular, al nostre sector agrari.

Aixina, esta llei dedicarà especial atenció als contractes agraris i buscarà regular i rescatar aquells contractes i institucions forals típicament valencianes que seguixen tenint arrelament a la nostra societat, entre les quals s'hauria de citar: «l'engany a mitges», la «venda a l'ull», la «venda a pes» o «per aprovat», per ficar alguns exemples.

En definitiva, la intenció és recuperar allò que puga adaptar-se als nostres temps i que tinga una vigència actual, no de tornar al passat ni de retrocedir 300 anys, sinó beneficiar-se d'allò que siga útil per afrontar el present i el futur amb més garanties d'èxit i de progrés.

També vull destacar que se reformaren els decrets, se modificaren els decrets de la Comissió de Codificació Civil Valenciana. Se li ha donat una important missió a la nova codificació d'elaborar propostes de creació modificant i desenrotllant les disposicions normatives relacionades amb el dret civil valencià, com també al seu òrgan assessor, l'Observatori de Dret Valencià.

S'han fet més operatius i més participatius. A més, s'han creat en el si de la Comissió de Codificació Civil Valenciana sis comissions de treball, de les quals formen part eminents juristes: la de dret comparat, la de dret foral civil del Regne de València, la de dret de família, la de dret de successions, la de comissió de dret patrimonial i agrari i, per últim, la comissió de tècnica normativa i codificació.

En compliment d'estos objectius, la Comissió de codificació civil valenciana suposarà la reintegració als valencians del que fóra el seu dret civil foral, degudament actualitzat i ajustat als valors i principis constitucionals, permetent que mos reencontrem amb bona part de la nostra identitat perduda, recuperant la nostra autoestima i el nostre autogovern.

Per últim, dins d'este segon pilar, volguera referir-me, senyories, a la consolidació de l'autogovern, que també exigix una política de promoció i difusió de l'Estatut i de l'autogovern. Per això, des de la Conselleria de Governació, s'ha dut a terme un important treball divulgatiu en diferents àmbits.

Se féu una campanya institucional en els mitjans de comunicació sobre la Llei de règim econòmic matrimonial valencià i s'organitzaren conferències i cursos per a difondre el seu contingut, com també se va fer i s'està fent ja també en la llei de successions.

S'han subscrit convenis de col·laboració amb les universitats valencianes que preveuen, a més, l'atorgament de beques d'estudi i investigació sobre l'Estatut d'autonomia.

Per últim, també vull assenyalar que s'està gestionant la creació d'una càtedra de dret foral valencià amb la Universitat Internacional Valenciana, que començarà el pròxim curs, que se convertirà en un referent acadèmic internacional en la matèria; aixina com també la celebració d'un congrés internacional sobre els drets civils en Espanya, que tindrà lloc a València el pròxim mes de setembre d'este any 2009.

La nostra voluntat és contribuir a la promoció de l'autogovern, a la difusió del nostre Estatut i de les institucions pròpies de la Comunitat Valenciana.

En eixe sentit, s'han convocat ajudes dirigides a col·legis professionals, entitats locals, associacions, fundacions i altres organitzacions sense ànim de lucre. I s'han organitzat diverses activitats culturals i lúdiques, tant en obres de teatre, exposicions i altres esdeveniments similars. En total, s'han destinat més de 744. 000 euros en l'any 2008 i 2009 en ajudes a este àmbit.

A més, estan previstes diverses activitats de caràcter cultural com exposicions, obres de teatre i publicacions.

Vull destacar la inauguració d'una exposició sobre tots els furs que en estos moments existixen, que se celebrarà en octubre d'este 2009, o la realització d'una obra teatral de l'Estatut d'autonomia o també l'organització de l'exposició general del facsímil del

Llibre del Repartiment

per distints municipis de la Comunitat Valenciana o la publicació d'un llibre monogràfic sobre el Tribunal de les Aigües de la Vega Valenciana, institució mil·lenària que recolzem, a més, mitjançant l'atorgament de subvencions anuals.

Per a finalitzar amb allò relatiu a la difusió i promoció de l'Estatut de l'autogovern, vull referir-me a la nota etapa de la

Revista valenciana d'estudis autonòmics

que ha tingut un important impuls en esta nova etapa. S'han publicat ja dos nous volums de la revista que han abordat qüestions com l'Estatut, el dret foral, l'autogovern, el plurilingüisme, la immigració, el finançament o la crisi econòmica.

La nostra voluntat és que la revista se consolide com un referent en l'àmbit de reflexió, de l'estudi i la investigació i la divulgació en tot allò relacionat amb el nostre autogovern perquè compte amb la col·laboració de prestigiosos juristes, professors, acadèmics, representants de col·leges professionals i experts.

Una gran novetat també com a complement a la

Revista valenciana d'estudis autonòmics

és la que ficà en marxa la Conselleria de Governació en la creació del fòrum de debat per a fomentar la participació social, denominat Fòrum Obert. Una iniciativa que pretén convertir-se en un nou llaç interactiu entre La Generalitat i la societat i imprimir en la revista un caràcter dinàmic, viu i obert. Fòrum Obert se desenrotlla periòdicament coincidint en l'edició de cada número de les revistes en el mes de febrer i en el mes d'octubre. Ja celebràrem tres fòrums el passat mes de febrer.

I, per últim, dins del pilar de consolidació d'autogovern són objecte de la nostra preocupació, la protecció i defensa de la identitat dels valors, interessos i tradicions del poble valencià, així com el respecte al patrimoni històric i cultural de la comunitat en compliment de l'article 12 de l'Estatut.

En eixe sentit, no puc deixar de referir-me a l'ambiciós programa cultural que el Consell ha desenrotllat amb motiu de la declaració de l'Any Jaume I en commemoració del 800 aniversari del naixement del rei fundador del Regne de València. S'han realitzat activitats acadèmiques, musicals, exposicions, publicacions i altres actes que han contribuït a difondre en tots els racons de la nostra comunitat la figura d'este gran monarca que mos llegà una herència política, jurídica i cultural de la qual el poble valencià se sent molt orgullós.

Per altra banda, vull destacar que la Conselleria de Governació està impulsant mesures de defensa de diferents aspectes de la cultura i tradicions valencianes. Aixina prengué la iniciativa, ja des de fa mesos, en relació amb la cultura del foc i de l'ús dels articles pirotècnics, perquè la transposició de la directiva europea que ha de fer el govern de la nació s'atenga a la realitat de les tradicions valencianes i, per tant, se garantisca la pervivència d'estes festes i que les limitacions i prohibicions contingudes en la norma europea no ens afecten negativament.

A tal fi, se creà una comissió tècnica amb participació de La Generalitat, del sector pirotècnic dels municipis i de les entitats afectades que elaborà un informe amb propostes concretes que ja han segut remeses al Govern d'Espanya.

Altra de les qüestions que són objecte de l'atenció del Consell són els espectacles i festejos taurins en el nou reglament d'assumptes taurins que està elaborant la Conselleria de Governació, el primer en la Comunitat Valenciana que atendrà les particularitats de les classes de bous tradicionals amb característiques especials, amb el fi de garantir la seguretat de les persones, respectant i fomentant al mateix temps les tradicions. Amb esta mateixa finalitat, també va a aprovar-se l'ordre de voluntaris de bous al carrer.

Per altra part, davant la petició per part del món faller d'una regulació més específica i concreta dels casals, la Conselleria de Governació constituïx una comissió tècnica amb el fi d'estudiar una normativa que ha de ser fruit de consens i que ha de compatibilitzar el dret a l'oci amb el dret al descans.

Totes estes són iniciatives que busquen donar solucions a través del diàleg, la participació i el consens amb la finalitat de protegir les nostres festes i tradicions i el nostre valuós patrimoni cultural.

I, senyories, per últim, el tercer pilar és el del finançament. El tercer pilar en el full de ruta que s'ha explicat hui del desenrotllament estatutari és el finançament. Per a la nostra comunitat és fonamental disposar de suficiència financera per al desenrotllament i execució de les competències assumides per La Generalitat, garantint, en tot cas, la solidaritat interterritorial per a evitar crear desigualtats entre les diverses comunitats autònomes.

L'article 67 de l'Estatut d'autonomia disposa que el finançament de La Generalitat se basa en els principis d'autonomia, suficiència i solidaritat. Per tant, el nostre Estatut garantix la suficiència financera, però al mateix temps respecta la solidaritat. Açò és precisament el que el Consell defén i el que sempre hem defés.

El Consell està reclamant en els últims anys el finançament que amb justícia correspon a la comunitat, aixina com una revisió del model perquè se reconega la nova realitat demogràfica de la Comunitat Valenciana que ja sobrepassa els cinc milions d'habitants. La reforma del model del finançament ha de contemplar la població com a criteri principal sense excloure a altres, com també aixina expressa el nostre Estatut.

Per altre costat, la postura del Consell és necessàriament reivindicativa, però totalment respectuosa amb la Constitució i amb la llei orgànica de finançament de les comunitats autònomes, que establix que el sistema se basa en la multilateralitat i en els acords que han d'adoptar-se entre les comunitats autònomes i l'estat en el si del Consell de política fiscal i financera.

A este respecte cal recordar que la reforma de l'Estatut d'autonomia de la Comunitat Valenciana respecta escrupolosament totes les limitacions imposades pel bloc de constitucionalitat. Hem sigut reivindicatius, però lleials i respectuosos en tot moment amb la legalitat vigent i amb el model d'estat que consagra la Constitució espanyola.

No és admissible, ni acceptable constitucionalment que normes com els estatuts d'autonomia imposen a l'estat la bilateralitat o establisquen disposicions que constituïsquen un trencament dels principis d'igualtat, de multilateralitat i de solidaritat interterritorial a l'obligar a l'estat a realitzar un determinat nivell d'inversió en una comunitat o a l'introduir elements de distorsió del model financer establert en la Constitució. Este tipus de disposicions, el que pretenen és induir a la discriminació financera entre comunitats autònomes i, en definitiva, aconseguir privilegis, el que resulta absolutament intolerable.

Per tant, un sistema de finançament basat en el principi de bilateralitat que permeta a una comunitat autònoma establir les seues condicions enfront de l'estat en perjuí de la resta de les autonomies no és, senyories, admissible. La solidaritat no admet privilegis, ni condicions o requisits, i, a més, limitar-la o restringir-la és al nostre entendre inconstitucional.

D'acord amb l'article 67 de l'Estatut, el sistema d'ingressos de la Comunitat Valenciana, regulat en la LOFCA, deu garantir els recursos financers que asseguren, atenent necessitats de gasto de la comunitat, el finançament suficient de la prestació del conjunt dels servicis públics assumits, preservant, en tot cas, la realització efectiva del principi de solidaritat en tot el territori nacional, garantit en l'article 138 de la Constitució.

Per això, des del Consell anem a ser reivindicatius fins al màxim perquè se complisquen estos principis de solidaritat i igualtat interterritorial i que no s'escatimen recursos per als valencians en benefici d'altres comunitats que han trencat les regles del joc.

Volguera referir-me a continuació al servici tributari valencià, d'acord amb el que establix l'article 69 introduït en la reforma estatutària. Este servici, respectant els principis de multilateralitat, autonomia, suficiència financera i solidaritat, serà l'encarregat de l'aplicació dels tributs propis de La Generalitat, aixina com de gestionar de la forma més eficaç els tributs cedits dins del marc de la LOFCA i la llei de cessions de tributs de l'estat.

El servici tributari valencià, a diferència d'altres agències tributàries d'altres comunitats autònomes, és un instrument més per a complir l'Estatut d'autonomia amb responsabilitat i coherència i no un instrument per a ficar en pràctica discriminacions ni privilegis.

En este punt cal recordar que altres agències tributàries que creen altres estatuts d'autonomia apliquen un sistema de finançament insolidari que genera privilegis respecte a la resta de comunitats autònomes, sistemes de finançament basats en la bilateralitat de les relacions en l'estat que permeten unes condicions enfront de l'estat en perjuí de la resta de les comunitats autònomes i que, a més, se caracteritzen perquè en la pràctica desaparega dels seus territoris l'agència estatal tributària.

Pel contrari, l'article 69 del nostre Estatut d'autonomia establix clarament que ha de ser una llei estatal la que marque l'abast de la gestió, liquidació, inspecció i revisió dels tributs cedits, perquè si cada comunitat autònoma establix el seu propi sistema de finançament segons els seus interessos, se generen privilegis i discriminacions en contra de la Constitució.

Senyories, en l'àmbit financer, el nostre Estatut arreplega a més mesures que permeten assegurar els recursos necessaris tant a La Generalitat com a administracions locals. En este sentit, l'article 51 paràgraf 7 ha permés a La Generalitat l'autorització de l'endeutament als ens locals dins dels límits permesos per legislació estatal, el que representa una novetat molt important de l'Estatut que ja se ve aplicant i que, a més, ha comportat que la Conselleria d'Economia i Hisenda adaptara els seus servicis per a donar compliment, com ho està fent, a este mandat estatutari.

De la mateixa manera, l'article 70 del nostre Estatut garantix la compensació per als ajuntaments quan se suprimisca o se modifique qualsevol tribut municipal que implique reducció dels seus recursos, el que també se preveu en l'article 68 per a La Generalitat respecte de l'estat.

En definitiva, se poden aplicar moltes mesures beneficioses per a les comunitats autònomes o per a les entitats locals sense trencar el sistema ni el principi de solidaritat i sense restringir o lesionar principis i drets dels altres. I en esta línia el Consell va a continuar treballant la resta de legislatura.

Considere important destacar la llei de mesures fiscals, de gestió administrativa i financera i d'organització de La Generalitat per a l'any 2009 en la qual s'inclogueren una sèrie de mesures que permeteren que la Comunitat Valenciana siga, junt a la Comunitat de Madrid, una de les autonomies amb menor pressió fiscal i que faran possible la creació d'un clima propici per a l'estalvi, l'activitat econòmica i el benestar de les famílies.

Aixina, esta llei conté una modificació de la llei de taxes i una nova regulació del tram autonòmic de l'IRPF i dels restants tributs cedits, establint majors deduccions que beneficien les famílies i els treballadors amb l'objectiu d'intentar pal·liar els efectes de la crisi econòmica.

En definitiva, en matèria de finançament hem de ser contundents a l'hora de reivindicar davant del govern de la nació l'actualització del model de finançament autonòmic vigent, l'aplicació actual del qual és perjudicial per als interessos dels valencians, ja que és necessari i imprescindible que se reconega l'índex de població realment existent en la comunitat per a poder rebre les quantitats que per dret mos corresponen, a l'objecte d'aconseguir el benestar social i prestar-los els servicis que es mereixen.

Espere que el govern complisca el seu compromís i prompte s'aconseguisca, com aixina ha promés en reiterades ocasions, però fins a la data ha incomplit, una solució satisfactòria per a tots, garantint la solidaritat i la multilateralitat.

Senyor president, senyories, si per al Consell és fonamental el respecte als principis -als quals m'he referit- consagrats en la Constitució, no ho és menys incidir en un aspecte en el qual cal aprofundir i pel qual apostem fermament, com és la cooperació entre les comunitats autònomes.

A eixe respecte, permeten-me que faja referència als encontres que en estos últims dos anys estem realitzant algunes comunitats autònomes per al desenrotllament dels estatuts d'autonomia en els quals he tingut l'ocasió de participar. Sempre he considerat que els estatuts d'autonomia no deuen ser instruments generadors de conflictes interterritorials, sinó ferramentes per a avançar en l'autogovern, el benestar, la cohesió i el futur de les comunitats autònomes i que permeten progressar de manera conjunta en totes elles.

Dins de l'estat d'autonomia dissenyat per la Constitució és molt important el foment de la solidaritat i la cooperació entre les comunitats autònomes. Amb este propòsit s'han realitzat tres encontres entre comunitats autònomes per al desenrotllament dels estatuts amb representants de Castella i Lleó, Andalusia, Aragó, Catalunya, Illes Balears i Comunitat Valenciana.

He de destacar que els encontres d'estes comunitats han propiciat un avanç en la cooperació horitzontal entre comunitats i ja s'han firmat acords de col·laboració per a la protecció de dones maltractades o reconeiximent recíproc de llicències de caça i pesca.

En estos encontres he sol·licitat la creació d'un consell interterritorial per a abordar de manera horitzontal els eixos pels quals han d'encaminar-se el desenrotllament dels estatuts d'autonomia i he defés els drets dels valencians a la redistribució dels sobrants d'aigua de conques excedentàries de conformitat amb la Constitució; aixina mateixa, he ressaltat i he reiterat hui ací la importància que existisca la suficiència financera per a poder desenrotllar al màxim l'Estatut, avançar en autogovern i assumir noves competències.

El pròxim mes de juny organitzarem en la nostra comunitat, en València, el quart encontre d'estes comunitats autònomes per al desenrotllament dels estatuts.

En conclusió, -i acabe-, senyories, la voluntat del Consell és aconseguir un desenrotllament d'Estatut d'autonomia fins a l'última coma i fins a les últimes conseqüències com ha reiterat el president Camps.

Considere que el balanç és satisfactori, atenent les dades objectives. S'han aprovat 19 lleis, 93 decrets vinculats a la reforma de l'Estatut des de la seua aprovació; s'han ficat en marxa 8 organismes i institucions; ja estan en marxa per a ser aprovats, durant la resta de legislatura, 22 nous projectes de llei.

El desenrotllament de l'Estatut és una obligació i un compromís del Consell del president Camps. Amb ell mos sentim implicats tots i cada un dels departaments de La Generalitat i amb ell estem treballant amb responsabilitat i amb orgull, amb entrega i amb plena dedicació, convençuts que tot este treball va a redundar en majors quotes de benestar social per als valencians i valencianes del segle XXI.

Tenim el ferm propòsit i el compromís que este desenrotllament se realitze des del màxim consens amb totes les forces polítiques de la comunitat. Considerem imprescindible que el desenrotllament de la nostra norma fonamental, aixina com la recuperació del nostre dret foral siga fruit del treball conjunt i de les aportacions de tots.

Fa tres anys, els valencians fórem capaços d'abordar la reforma de la nostra norma institucional bàsica i dur-la a bon port, amb èxit, amb un alt grau de consens i amb el suport de més del 90% de representants dels valencians, tant en Les Corts com en les Corts Generals.

En este moment, crec que tenim de seguir demostrant l'altura de mires i ficar-mos d'acord per a donar l'impuls a l'autogovern de la Comunitat Valenciana i el desenrotllament de l'Estatut. Segons la meua opinió, és necessari reprendre este esperit, perquè estem parlant de reptes il·lusionants i ambicions compartides.

Avançar en polítiques socials, assolir major autogovern, aconseguir suficiència financera necessària, és un repte que mos implica a tots. Per això, és la meua intenció aconseguir un compromís per part de tots els grups polítics per a aconseguir un desenrotllament estatutari sobre estos tres pilars en benefici de tots els valencians. El Consell té la mà estesa a totes les forces polítiques i a la societat civil valenciana per a assolir, entre altres, el desenrotllament complet del nostre Estatut d'autonomia. Seria desitjable comptar amb el màxim grau d'acords dels grups parlamentaris per a abordar totes les iniciatives que ja estan ficant-se en marxa. Hem de crear noves institucions, tramitar nombrosos projectes legislatius, assumir noves competències i reclamar el finançament adequat.

Estic convençut, senyories, que comptem amb la màxim lleialtat i bona predisposició de tots els partits polítics perquè, igual que siguérem capaços d'aplegar a un gran acord en la reforma del nostre Estatut d'autonomia, el seu desenrotllament compte també amb un gran diàleg i amb un gran consens.

Moltes gràcies.

El senyor president:

Moltes gràcies a vosté, senyor conseller.

La presidència vol agrair al senyor conseller la important i àmplia informació que ha donat a la comissió respecte del tema que era el motiu de la compareixença, el desenrotllament estatutari, la legislació derivada del propi Estatut d'autonomia.

Estem parlant d'una cosa molt important, senyories, estem parlant de l'Estatut d'autonomia i del seu desenrotllament legislatiu. Per tant, la mesa ha acordat que donada l'extensió del debat, anem a aplicar l'article 168. 4 i les seues senyories tindran. , sense perjuí de la resta de normes que regula el reglament per als debats, tindran l'oportunitat d'un segon torn també pel mateix temps de cinc minuts.

Ara té la paraula, en representació de l'Agrupació de Diputats No Adscrits, el senyor Torró.

El senyor Torró Gil:

Moltes gràcies, senyor president.

Anem a vore. Lamente no coincidir en absolut amb l'apreciació que el senyor president acaba de fer respecte a la intervenció del conseller. En tot cas, la coincidència seria per la prolixitat de la intervenció, però no pel seu contingut, ¿no? , perquè si analitzem el contingut de la llarguíssima intervenció del conseller, ha estat més d'una hora parlant-mos,

a banda de fer alguna sèrie de matisacions que, bé, crec que tampoc caldrà massa, sobre les preteses bondats o no de l'Estatut, i jo no vaig a entrar ahí, perquè dispose, evidentment, de molt poc temps. Ha estat barrejant una enorme quantitat de coses, algunes de les quals només de forma molt dubtosa poden considerar-se com desenvolupament estatutari, ¿no?

Hem parlat ací de qüestions com el tema del programa cultural de l'Any Jaume I o de l'escultura del foc o manifestacions pirotècniques, que, home, tot té a vore amb l'Estatut, i si es mira des d'eixe punt de vista, doncs, lògicament, això també, però no sé a què venia a tomb açò si no era a tractar d'inflar una intervenció en la qual realment ens poden aportar massa poca cosa respecte al que seria el desenvolupament de l'Estatut després de tres anys de la seua entrada en vigor, ¿no?

Pel que fa a temes de lleis, bé, se n'han desenvolupat algunes i algunes hi han en cartera també, moltes menys de les que seria aconsellable. La major part de les lleis no tenen implicacions pressupostàries, la qual cosa també diu molt de quina manera està desenvolupant-se l'Estatut, tret d'una, que està aprovada, però que en la pràctica no s'aplica, que és la llei de renda garantida de ciutadania, perquè ni n'hi ha pressupost suficient per a aplicar-la,

ni tampoc està aplicant-se en la pràctica, al respecte.

I, per tant, això també es pot vore amb el tema de les noves competències o transferències pendents, en la qual la llista és extremadament minsa, ¿no?

N'hi han moltes, però ací a penes se n'han citat quatre o cinc de les que toquen. O també es pot vore el tema este pressupostari en la poca voluntat que hi ha de treballar en una de les competències de l'Estatut i a on més tindria d'avançar-se, que és en la segona descentralització administrativa i el tema dels municipis, que jo crec que és un dels elements centrals per al futur del nostre país.

Bé, i com. , insistixc, dispose de molt poc, acabar amb l'última cosa, ¿no? , amb el tema del servei tributari valencià i tot el tema fiscal. Bé, ¿quan van a posar en marxa eixe servei tributari? , perquè ho ha dit, ¿eh? , ens ha tornat a explicar què és eixe servei tributari i quines competències té, cosa que és absolutament innecessària, perquè tots duem ací l'exemplar de l'Estatut d'autonomia i podem vore-ho perfectament ahí. El que interessa és que vosté explique ací com van a desenvolupar-lo o quan van a posar-lo en marxa, amb quins recursos el posaran en marxa

i de quina manera van a fer-ho, perquè això és el que interessa de deveres.

I parlar-nos de discriminacions, de privilegis i clavar-se amb altres comunitats, doncs, realment, parlar de solidaritat, quan vosté mateix ací està dient-nos que ací apliquem menys pressió fiscal que la resta de l'estat,

doncs, jo no sé això quin tipus de solidaritat significa això. Jo crec que són vostés, en eixe sentit, tan insolidaris com la resta de les comunitats autònomes que no tenen eixes agències tributàries.

Moltes gràcies.

El senyor president:

Moltes gràcies, senyor Torró.

Senyor Morera, per Compromís.

El senyor Morera Català:

Moltes gràcies, senyor president.

En primer lloc, agrair la presència del senyor conseller a petició pròpia, i lamentar que des del passat mes d'octubre ja s'havia sol·licitat a petició pròpia esta compareixença, i ha tingut de ser al mes de maig quan el conseller haja pogut. , ha pogut acudir a la comissió parlamentària.

Però, en tot cas, benvingut, i un retard de compareixença que s'emmarca dins del retard que tenim en el que suposa el desenvolupament de l'Estatut, de la reforma de l'Estatut, com molt bé ha dit el conseller, i que s'emmarca en unes assignatures pendents que tenim per al que el conseller ha dit d'equiparar-nos a les autonomies de millor nivell. Afirmació que nosaltres compartim, però que de la vista dels fets que el conseller ha exposat ací, ens torna a donar la sensació, i ara ens explicarem, que n'hi ha poca ambició per l'autogovern per part del Consell valencià. Més bé creiem que n'hi ha una voluntat de descafeïnar el que seria una reivindicació d'autogovern a l'altura del que necessita el poble valencià.

I vosté ho ha dit, vosté ha dit que la reforma estatutària del 2006 ens equipara, perquè ens considerem nacionalitat històrica. Senyor conseller, si altres comunitats autònomes, amb el seu vot favorable, han reconegut la realitat nacional, per exemple, d'Andalusia, ¡vostés s'han quedat curts! Si vostés mateixa, en altres comunitats autònomes, reconeixen Andalusia com una realitat nacional,

¿per què vosté ens equipara en el que altres ja han superat?

És a dir, eixa ambició, no la veiem per cap costat. Vosté ens ha assenyalat una sèrie de lleis, huit,

i d'organismes que s'han constituït, però, escolte, ¿no seria ja el moment d'acomplir la paraula donada amb el Grup Socialista, amb el Partit Socialista, amb el qual van pactar vostés la reforma, que no un nou estatut, la reforma de l'Estatut, i aprovar la llei de l'audiovisual valencià?

Si vostés van quedar amb el Grup Socialista que això seria prioritari i intentar situar la nostra

Televisió Valenciana en els nivells que altres televisions europees tenen de no partidista, independent i complir l'acompliment del que assenyala la llei de constitució dels tercers canals. Crec que seria un bon pas que, vosté, per desgràcia, no ha fet una especial menció. Com una de les prioritats sobre el que després vosté ha dit, dels contractes de dret foral, doncs, la paraula donada, l'acord donat, s'han de complir, i vosté no els ha portat ací ni ha assenyalat com una de les seues prioritats.

Per altra banda, ens assenyala ¡cinquanta projectes legislatius! ¿Cinquanta? , ¿en dos anys que queden de legislatura? , doncs, s'hauran de posar vostés les piles, perquè estem veient des del nostre partit, des del Bloc, des del nostre grup parlamentari, un Consell, un govern valencià paralitzat, sense idees, sense impuls i sens ambició d'autogovern.

Mos diu que en el full de ruta que planteja el govern valencià parla del tema social.

I, bé, jo crec que l'exemple més clar de la falta d'ambició és que tenim en marxa una llei de renda de ciutadania que, per falta de reglament, no s'aplica. ¿És eixa l'ambició que vosté té quant al nostre autogovern? Una llei de les huit que s'han creat, que per falta de reglament, no s'aplica. I, és més, ho portem al ple de les Corts Valencianes este últim ple ¡i hi voten en contra! Jo crec que indica claríssimament quin nivell d'autogovern té el Partit Popular.

Per altra banda, i per. , tinc moltes coses a dir, però. Diu d'una creació d'una nova administració hidràulica valenciana. Però, senyor conseller, ¡si s'han negat vostés a tindre la competència. ,

a sol·licitar la competència en aigües internes! Li recorde que comunitats autònomes

com Andalusia ¡ja la tenen! Si és que, senyor conseller, des que vostés governen, i amb la reforma de l'Estatut, ¡no hem aconseguit ni una sola competència nova!

Podré parlar del dret foral valencià, estic d'acord amb el full de ruta que vosté ha dissenyat, em sembla oportú i necessari, però, escolte, en el tema de finançament, però, senyor conseller, se posa ací a dir-mos de la injustícia d'altres comunitats autònomes, dels privilegis, no sé què. , ¡però si vostés van votar en Andalusia, a l'estatut d'Andalusia, una clàusula que atorga a Andalusia unes inversions per part del govern central ajustades a l'estatut sobre la base de la seua població. ¿El que fan en Andalusia és bo per a ací? ¡Si vostés ho han votat!

Inversió territorialitzada del govern central en Andalusia, ara no recorde l'article de l'estatut d'Andalusia, que el Grup Popular, sembla que són més vius que vostés, que saben fer

(ininte­l·ligible)

. , que defensen millor Andalusia, ¿i ve ací a posar-mos a caldo, a comunitat autònomes que no sé què dels privilegis? ¡Però si vostés van votar per Andalusia!

El que passa és que després ploren, se queixen i ploren. I jo ja els ho he dit en estes Corts: me fa la impressió que el Partit Popular és el partit per a plorar, perquè no saben reivindicar ni aconseguir i defensar els interessos valencians, perquè els seus homòlegs en Andalusia fan, vostés són incapaços de fer-ho ací. I, si tinc més temps, després m'explicaré amb més detalls, perquè trobe que és una falta d'ambició tal la que el Consell valencià planteja a estes Corts Valencianes, que és motiu, des del nostre punt de vista, de gravíssima preocupació.

El senyor president:

Moltes gràcies.

En representació del Grup Parlamentari Socialista, el senyor Such té la paraula.

El senyor Such Botella:

Moltes gràcies, senyor president. I donat el temps, anem a intentar centrar un poc la discussió

Fa tres anys que aprovàrem l'Estatut d'autonomia, és cert, i nosaltres seguim compartint que és un bon text. Ací el problema és que tenim un bon estatut, però un mal govern, un mal Consell. El Consell de La Generalitat no ha tingut la més mínima preocupació per desenvolupament el que eren els aspectes essencials que li donaven un valor afegit al text estatutari, ¡no ho ha tingut!

És a dir, moltes de les lleis que el senyor conseller planteja, s'haveren pogut aprovar perfectament amb l'antic estatut d'autonomia, i no passava absolutament res. El govern valencià no té ambició per a desenvolupar este estatut. Hi han elements claus, coses que són importantíssimes que calia haver abordat, i estem dos anys des de les últimes eleccions sense abordar els aspectes que li donaven el valor afegit d'autogovern de consolidació i de gran comunitat autònoma. Tanmateix, este govern no ha tingut cap interés en tirar endavant.

I vaig a començar pel final, el tema econòmic, que és un element essencial. Nosaltres. , i el Grup Socialista va plantejar que el tema de la població era l'element essencial, i ací apareix «como elemento». , «la población, como otros», perquè vostés ho posaren així. ¡Vostés no volien posar la població en l'Estatut d'autonomia! , i seguim compartint i creguem que el tema de la població és essencial i és fonamental, però com també és essencial i fonamental ser «coresponsables», i no «irresponsables» com són vostés en el tema econòmic. ¡Vostés són irresponsables! I fan la següent equació: nosaltres no recaptem, nosaltres gastem, i l'excés li'l demanem a Madrid. ¡Vostés són irresponsables econòmicament!

I si una cosa tenia bona la reforma estatutària era que fórem «responsables», «coresponsables», en la gestió, en la recaptació i en la despesa dels recursos públics. Però vostés han fet l'equació al contrari, i es queixen, no recapten, gasten i exigixen. ¡Això és de nota! , ¡això és de nota!

Jo crec que si una cosa bona tenia l'acord del servei tributari valencià és que anàvem a assumir la coresponsabilitat

fiscal i financera i econòmica que una autonomia de primera es mereix, ¡i no tot el contrari! És que pareguem nosaltres els que permanentment estem fent les coses i no assumim cap responsabilitat. I, això, una comunitat de primera no s'ho pot permetre. Per això dic que tenim un bon Estatut, però un mal govern.

Mire, senyor conseller, hi han coses que cauen de caixó. Vosté ha avançat ací una sèrie de projectes legislatius. ¡que estem escoltant fa no sé quants anys! Ens ha parlat del règim local valencià. ¿Quants anys portem parlant d'això, de la segona descentralització? Des de l'any 1999, senyor Castellano, portem ja deu anys sense avançar res. Del finançament local. ¿Per a quan això? Presentàrem una proposició de llei, demanàvem 300 milions d'euros, i encara mos dien que mos havíem curts, però és que vostés no en posen ni un, ¡zero! , ¡zero!

És que ja no els 300 que vostés dien que eren 500: ¡zero! ¿Per a quan? , ¿per a quan anem a aclarir la situació econòmica dels ajuntaments i la coresponsabilitat d'este mal govern en els ajuntaments valencians en la despesa impròpia? , ¿per a quan? ¡M'agradaria saber-ho! I jo crec que ací, a Les Corts, també els agradaria saber-ho.

¿Vostés estan parlant de consolidar l'autogovern, senyor Castellano? ¿Què han fet vostés per consolidar l'autogovern? Ara ha anunciat que van a reclamar les comissions mixtes, ¡però és que porten dos anys de govern! ¿Quantes comissions mixtes per a tractar noves transferències han celebrat? ¡Diga-m'ho! Jo crec que els valencians es mereixen saber-ho, què han fet vostés en dos anys en l'apartat de la seua conselleria que es diu desenvolupament estatutari. ¿Quantes reunions de les comissions? ¿Sobre quins temes i quines són les exigències de noves competències? Ens agradaria saber-ho.

Compartim amb vosté. , i, a més, estem contents de l'acord que ha arribat amb el vicepresident del govern, el senyor Chaves, respecte al tema de dret civil foral.

N'estem contents, i, a més, anem a recolzar-ho.

I, a més, anem a estar en el que hem d'estar, fent la modificació. Però també li dic: ¿quan va a portar la modificació de la llei de règim econòmic ací, a estes Corts, perquè això es puga plasmar i ser una realitat? M'agradaria també que vosté ho explicara.

I, bé, de política social, senyor conseller, més val que no en parlem, que no em parlem, perquè en política social vostés han donat la nota. Molta llei, molta llei, però ni un euro per a aplicar la llei. I l'única cosa que generen és desesperança en la gent. ¡Estan enganyant la gent de forma reiterada en política social! , ¡en la renda garantida! ¡Estan enganyant la gent! , no estan en disposició de posar diners a les llei socials. I jo crec que avui en dia es mereixen molt els nostres ciutadans que vostés apliquen alguns recursos econòmics per a això.

Mire, en matèria de transferències, no han pegat un pas endavant. En matèria de seguretat pública, no han pegat un pas endavant. En política local, no han pegat un pas endavant. En economia, l'única cosa que han fet ha segut reclamar a Madrid. , i gastar, i gastar. , i reclamar. Més val que es posaren a treballar. En matèria de justícia, no han pegat un pas endavant. Sí, perdó, l'única cosa que han fet vostés ha segut no crear l'ens que diu l'Estatut del consell valencià de justícia i crear un observatori a on no té cabuda i a on no entra ningú, només els que vostés designen per decret. Això sí que ho han fet, amb càrrec de director general. ¡Això sí que ho han fet vostés! , però no en desenvolupament estatutari.

Bé, i si parlem ja dels drets dels valencians, la veritat és que són paraules, paraules, paraules, i vol fer-mos creure que el polp és animal de companyia.

Jo crec que cal posar-se a la faena, les dos actes que hui hem aprovat són per a aprovar la mesa i per a nomenar el nou president, les dos actes, des de l'any 2007. Cal posar-se a la faena.

I si ens posem a la faena en el mateix camí, nosaltres estarem ahí, però creguem que els elements essencials de valor afegit que esta reforma va a aportar a la consolidació de l'autogovern, als nous drets dels valencians, a les noves institucions i al futur millor i de progrés d'esta comunitat, és mereix realment un esforç que fins ara no l'hem vist per cap costat.

El senyor president:

Moltes gràcies, senyor Such.

En representació del Grup Parlamentari Popular, el senyor David Serra té la paraula.

El senyor Serra Cervera:

Moltes gràcies, president.

Senyories.

Honorable conseller, agrair-li l'explicació que ha fet i la compareixença, que ha demostrat una vegada més el compromís del govern Camps amb esta terra, i és un compromís que se va manifestar en una clara i manifestada voluntat política que hi haguera un gran acord de reforma estatutària. Un gran acord i una gran compromís que va ser recolzat per la majoria de la societat valenciana. Crec que els ciutadans d'Alacant, de València i de Castelló hui poden estar satisfets de tindre un instrument legal que recolza, empara i dignifica esta terra com no s'havia tingut mai.

Si pensem que després de vint-i-sis anys d'autonomia, d'autogovern, si molts dels valencians que van lluitar perquè tinguérem la capacitat estatutària que hui tenim, pugueren vore que en l'any 2009 tenim reconeguts els drets que tenim i les capacitats com a poble, se sentirien orgullosos de la gent que va aconseguir eixe acord i de la gent que va aconseguir eixe consens i de la gent que va tindre molt clar quin era el futur per al nostre poble.

Però està molt clar, vosté ha parlat de tres pilars, ha parlat d'un pilar social bàsic necessari, fonamental, que és nostre; ha parlat d'un altre pilar que és la consolidació de l'autogovern; i ha parlat d'un altre element que és peça angular en qualsevol autonomia política o social, i és el finançament, l'arribar a tindre una suficiència financera. I ahí vull destacar l'actitud i el compromís del govern del president Camps i de tot el seu consens en aconseguir eixa suficiència financera. I si això suposa estar reivindicant tots els dies els drets dels valencians, les necessitats econòmiques i financeres dels valencians davant d'un govern socialista en Madrid que ens ha donat i ens dóna l'esquena de manera contínua, crec que estarem complint amb el manament que els valencians ens han donat, en este cas, al Grup Parlamentari Popular i, de manera directa, al president del govern de la Comunitat Valenciana.

Senyories, tenim un bon estatut i tenim un bon govern, perquè tenim un estatut fruit del govern, del consens i de l'acord dels partits i dels grups majoritaris, i tenim una comunitat de primera i tenim un govern de primera, i ens sentim orgullosos des del Grup Parlamentari Popular de vore com el compromís amb la política social, l'activitat legislativa que hi hagut, com, al final, ningú pot dir que no s'estan fent les coses, com la voluntat, en este cas, del govern valencià va de la mà de la voluntat que. , en este cas, els legisladors feren fa tres anys quan inspiraren una reforma importantíssima i una reforma d'altura.

Hui ningú discutix que som una nacionalitat històrica, hui ningú discutix que hem arribat a uns límits d'autogovern amplíssims i que anem a continuar desenrotllant-los, com molt bé ha manifestat ací el conseller de Governació, i que eixe compromís que es va plasmar en el discurs d'investidura del molt honorable president de La Generalitat continuarà al llarg d'ella desplegant totes les possibilitats que ens atorga el nostre Estatut.

Des del Grup Parlamentari Popular tenim un clar compromís: la capacitat i l'autonomia política aconseguida amb l'Estatut ha de tindre un compromís econòmic que li done realitats i que ho puga garantir, el seu desenrotllament. I mentres el govern socialista de Madrid continua impedint el desenrotllament estatutari d'esta terra, mosatros, mosatros defensarem de manera contínua quines són les necessitats i quines són les realitats socials de la Comunitat Valenciana.

El fet estatutari és una realitat objectiva, ningú ho pot negar. A uns els agradarà més i a altres els agradarà menys, però el fet estatutari és una realitat, i és una realitat que tingué un camí de l'any 1982 a l'any 1996, un camí bo i amb els seus resultats, i en l'any 1996 tinguérem la capacitat de mamprendre en una direcció molt clara, en una direcció única, amb un gran consens, amb un gran acord i amb una ambició importantíssima, el poder continuar creixent.

Jo estic convençut que els nivells de consensos i les ambicions hui estan més fortes que mai, i la lleialtat del poble valencià, la lleialtat de l'Estatut en el marc constitucional i haver segut capaços de marcar-mos objectius com els que ens hem marcat, senyor conseller, per part del Grup Parlamentari Popular, haver-lo escoltat amb la profunditat, haver escoltat quins van a ser els desenrotllaments que durant els pròxims anys anem a tindre la capacitat, en esta seu, en estes Corts Valencianes, a on deposita la sobirania del poble valencià, de poder donar i col·laborar i espentar en eixe desenrotllament, crec que és una cosa que als grups parlamentaris que representem als valencians deurem de sentir-mos orgullosos de la labor que puguem fer ací, però en este cas, reconéixer quina ha segut la voluntat del govern valencià, del govern del president Camps al llarg dels últims anys per a, primer, que donara fruit eixe acord i eixe consens, i, després, que tinguem la capacitat al llarg d'esta i de les següents legislatures, de desplegar la voluntat, en este cas, i el manament que els legisladors van donar fa tres anys.

Moltes gràcies.

El senyor president:

Moltes gràcies a vostés, senyor Serra.

Senyor conseller, té la paraula.

El senyor conseller de Governació:

Moltes gràcies, senyor president.

Senyor Torró, jo sé que vosté no creu en l'Estatut i tampoc, en eixe sentit, tenim molta confiança que vullga treballar i creure en el seu desenrotllament. Per tant, jo el que li diria molt sincerament és que se sumara al diàleg i al consens del desenrotllament estatutari.

A vostés pareix que els moleste

(ininte­l·ligible)

. del Consell. Mosatros hem fet l'any de Jaume I, que és de promoció de l'autogovern i se sentim orgullosos d'haver-ho fet, i ho tornarem a fer, sempre que n'hi hasquen efemèrides i dates d'eixes característiques, perquè és qüestió de l'autoestima i de l'orgull de la nostra història, de la nostra cultura, les nostres tradicions. Vostés, a la millor, volen les d'altres; mosatros volem les d'ací, i, per tant, ho anem a seguir fent, li pese a qui li pese.

Dia vosté que no se desenrotlla l'Estatut, vosté i la resta de portaveus. Bé, jo crec que des de l'aprovació, dèneu lleis ja en estos moments en execució i desenrotllades, vint-i-dos en elaboració i la majoria d'elles ja aprovades, amb projectes per part del Consell a punt de remetre's a Les Corts, crec que és una. , creació de huit institucions per mandat estatutari. Bé, jo crec que és un treball important.

Segurament els molesta i vostés diuen que el que s'ha aprovat, doncs, són lleis sense importància. Bé, doncs, mire, seran lleis sense importància: el que és curiós és que ho diguen formacions que se consideren d'esquerres i diguen que són lleis sense importància la llei de renda garantida de ciutadania, la llei de règim econòmic matrimonial, la llei de protecció integral a la infància i a l'adolescència, o la llei de coordinació del sistema valencià de la investigació científica i desenrotllament tecnològic, o la llei de valencians en l'exterior.

Molt bé, si per a vostés no tenen importància, allà vostés. Per a mosatros la tenen, ¡i molta! , per compliment de mandat estatutari i, a més, perquè ens ho creguem, perquè en política i en la vida, un, per a fer alguna cosa, s'ho ha de creure. Si no s'ho creu, és molt difícil que puga participar de manera eficaç.

Parla vosté de la segona descentralització. Bé, la llei de règim local l'aprovàrem fa poques setmanes, el projecte ja de llei, dictaminat i etcètera, per a poder remetre ja a les Corts Valencianes. I dia, «i el servei tributari valencià». Sí, el servici tributari valencià, estem treballant en ell, fonamentalment des de la Conselleria d'Economia i Hisenda i des de la Conselleria de Governació per a vore si el pròxim any podem ficar-lo en marxa. I, per tant, el ficarem com un instrument eficaç per al que són els imposts propis i els tributs cedits. Evidentment, evidentment que sí.

Senyor Morera, vostés tampoc votaren l'Estatut. Sí que confie en la seua predisposició, que, a vegades, a este conseller almenys, li han mostrat, en què sí que vullguen treballar de manera sincera en el seu desenrotllament.

Mire, mosatros, almenys des del Consell de La Generalitat i des del Partit Popular tornaríem a negociar l'Estatut d'autonomia, ¡i més! , vistes les ulteriors reformes que s'han fet, de la mateixa

(ininte­l·ligible)

. i amb els mateixos principis que s'han fet.

I li ho dic amb convicció de vore les reformes que s'han fet. I que no són altres principis que la solidaritat entre les comunitats autònomes, que la lleialtat constitucional i que la igualtat de drets de tots els ciutadans i ciutadanes en Espanya i que buscar el màxim consens polític i parlamentari ací i en Madrid.

Perquè deurien alegrar-se que per primera vegada, en l'any 2006, l'Estatut d'autonomia no se modificara substancialment en les Corts Generals, com sí passà en l'any 1982, perquè hi hagué un gran consens entre les forces polítiques per a poder-lo fer.

Però ací tot el que pareix que puguen ser èxits que estiguen relacionats amb el Consell i amb el Partit Popular cal criticar-ho per criticar-ho, perquè és el que toca i és el guió que tenen alguns.

Dia: «Que se faça la llei del sector audiovisual». Senyor Morera, molt difícil fer la llei del sector audiovisual perquè ja està feta. Llavors, fer una cosa que ja està és complicat.

La Llei del sector audiovisual és de l'1 de 2006, de 19 d'abril, en desenrotllament de l'article 56. 3. És que s'han de vore les coses, llegir-se les coses, estudiar-se les coses, treballar-se les coses i saber de què estem parlant.

Mire, l'única paralització, l'única paralització que hi ha a esta comunitat és la que desitja l'oposició. És la que desitja l'oposició. No n'hi ha altra.

No n'hi ha altra.

Vosté diu: «És que vostés s'han negat a les competències de la conca intracomunitària». No té bona informació, senyor Morera. No té bona informació.

Mosatros estem negociant i parlant amb l'estat per a allò que ha de ser la gestió de conques intracomunitàries, però en condicions de dignitat. Mos hem negat. Si li ho he dit. S'està estudiant una nova administració hidrològica valenciana -li ho he dit- per a les conques intracomunitàries. No diga el que no és. No diga el que no és. S'està parlant actualment, des de la Conselleria de Medi Ambient amb l'estat, eixa qüestió.

I mire, sí tenim una diferència molt clara.

, sí tenim una diferència molt clara entre vostés i mosatros, i és que mosatros reivindiquem a l'estat des de la lleialtat i no des de la ruptura. Eixa és la gran diferència que tenim.

I perquè altres vullguen fer-ho des de la ruptura, des del privilegi i des de les discriminacions d'uns sobre altres, mosatros no anem a entrar en eixe joc, perquè la coherència i la solidaritat i la igualtat de drets està per damunt dels titulars de premsa, per damunt de la busca de tensions entre comunitats autònomes.

Mire, és una gran diferència que tenim i no anem a variar, per molt que vosté vullga criticar eixes qüestions.

Senyor Such, diu que l'Estatut és bo. Encara sort, que ho diu vosté, que fou un dels ponents, el negocià, el votà i, per tant, l'aprovà. Ja és un èxit. És un èxit. Ja és un èxit.

Però mire, diu: «És que no s'ha fet res». Home, ja li ho he dit al senyor Torró: 19 lleis, 22 institucions. Però és igual que n'haguérem fet 19 que les haguérem fet totes. A vosté li era exactament igual. El guió és el mateix. La coletilla es la misma. La coletilla es la misma. Es el guión a seguir. El

Mire, s'han fet fins i tot dos decrets llei, que no s'havien fet perquè no n'hi havia possibilitat, sobre temes tan importants com l'habitatge. Sí, com el tema de la vivenda. Jo sé que a vostés els interessa molt per a criticar, però no per a donar, de forment, ni un gra. Sí, per a la vivenda. Mesures per a promocionar el nostre sector productiu i l'ocupació, com fou l'altre decret llei on s'aprovaren tres plans.

És que és importantíssim, mire vosté. Jo sé que a vostés això els és igual, que estan en altres coses, que estan en altres coses, però això de la vivenda, de la promoció del sector productiu. «Bah, eso, bien, bien. A lo nuestro».

No, mire. «Lo nuestro» és allò dels ciutadans, de les persones i les preocupacions dels valencians i valencianes, i vostés

, perquè aixina, també de pas, mos ve bé a mosatros.

Home, és curiós, senyor Such, que vosté haja començat per la part del finançament. I és que ha tatxat d'irresponsable el Consell de La Generalitat en matèria de finançament.

Home, jo crec que, en tot cas, l'únic irresponsable en este cas és el Govern d'Espanya per no finançar més d'un milió de valencians i valencianes que no mos està finançant.

El senyor president:

Senyories, per favor.

El senyor conseller de Governació:

El senyor president:

Per favor, guarden silenci.

El senyor conseller de Governació:

Jo sé que quan se diuen les veritats dolen i, per tant, un protesta.

El senyor president:

(Se sent una veu que diu: «Sí, señor. »)

Perdone, senyor conseller, pot continuar.

El senyor conseller de Governació:

Gràcies, president.

O irresponsabilitat mantenint a la cua del finançament per immigrant o també en l'aplicació de la llei de la dependència.

I diu: «I vostés ficaren allò del criteri de la població». Home, faltaria més. Vostés i vostés, que pactàrem, negociàrem, votàrem i aprovàrem, i mosatros, el que pactem, votem i aprovem, ho duem endavant.

No, mire vosté. El criteri de població, efectivament. En l'article 67, paràgraf tercer, el final, «entre otros, pero atendiendo principalmente el criterio de población». Sí, doncs clar que sí. Així ho llig, el que està en el paràgraf tercer. Evidentment que sí. Evidentment que sí.

Vosté diu: «És que és projecte legislatiu de la segona descentralització. Más de lo mismo». Home, jo no sé si és «más de lo mismo» haver aprovat ja amb el govern la llei de règim local.

No sé si és «más de lo mismo» haver complit el mandat estatutari de fer la comissió mixta entre La Generalitat i la Federació Valenciana de Municipis i Províncies, que ha mantingut ja diverses reunions i que ha treballat el text de la llei de règim local.

No sé si és «más de lo mismo» que exactament també ha treballat en la llei de fons locals. És igual, encara que haguera estat aprovada, diríem: «És igual, però no val o no s'aplica. »

Què més dóna? A vostés, què més els dóna? Jo he de vindre ací «al mismo argumento».

Bé, jo he vingut ací a donar un full de ruta seriós, amb tres pilars que creguem que són importants i que poden desenrotllar, d'una manera molt important d'ací al final de la legislatura, a part de tot el que ja s'ha fet.

Després critiquen per criticar o per desconeixement -ja no ho sé- perquè diuen: «És que la Comunitat Valenciana. »

Però quines transferències? Si vostés no volen transferències. Si vostés no volen, no volen res.

Doncs mire, li ho vaig a dir amb dades del seu ministeri, perquè normalment, si diem dades mosatros, mos diuen que mentim. No, dades del ministeri, que no mentix mai. Estarem d'acord amb això, no? Molt bé.

Doncs mire, dades del ministeri. «Año 2009, comisiones mixtas celebradas entre el estado y comunidades autónomas: 2 en lo que va de este año. » Quines comunitats? Catalunya i la Comunitat Valenciana, que no fa mai comissions mixtes. Dos, de les dos que n'hi ha, una de Catalunya i una de la Comunitat Valenciana. Per a què, que m'ho preguntava? Per al traspàs del personal de l'hospital de defensa.

De dos, una la Comunitat Valenciana. Ara, cal criticar. Què més dóna? Doncs sí dóna més.

I li vaig a donar més dades, més dades.

Clar que és increïble! Clar que és increïble!

Més dades. Mire, des de l'any 1978 a l'any 2009, a data de hui: traspassaments aprovats per les comunitats autònomes i les ciutats -també- autònomes de Ceuta i Melilla. Vosté ho sabrà perfectament, les quatre comunitats autònomes que més traspassaments tenen: Catalunya, Andalusia, Galícia i Comunitat Valenciana. Són les que més traspassaments tenim amb prou diferència d'altres com Canàries, País Basc, Navarra, Aragó, etcètera, etcètera. Per tant, cal saber de què parlem.

I estic donant dades del ministeri. Déu me lliure de donar dades de La Generalitat! Clar, perquè. faltaria. No, no, dades del ministeri. Per tant, jo crec que hi ha.

Per altra banda, senyor Such, m'alegre que hagen rectificat en el tema de la Llei de règim econòmic matrimonial. M'alegre que hagen rectificat, tant vostés com el Govern d'Espanya.

Ja li he dit. Diu: «Concrete més. » Ja li dic que el dimecres, el dimecres jo tindré, amb el secretari d'estat, amb Gaspar Zarrías, una reunió en Madrid per a concretar i ficar en marxa i vore l'escenari i els temps en què se va a dur endavant el que és l'acord que aplegaren el president de La Generalitat i el vicepresident del govern.

Per tant, el que siga, per respecte amb el seu propi ministeri, i immediatament donarem compte de la concreció, lògicament, de com se va a dur l'acord.

I vostés me diuen: «És que, en política social, vostés no poden parlar. » Anem a parlar. I tant, i tant i més que anem a parlar. Perquè, miren, mosatros, en política social, els hem passat a vostés per l'esquerra, i això és el que a vostés els dol.

El senyor president:

Senyor Such, per favor.

El senyor conseller de Governació:

Els hem passat a vostés per l'esquerra.

El senyor president:

El senyor conseller de Governació:

I mire, en política social, sap els únics que enganyen qui són? Són aquells que fan lleis per a que paguen els altres.

Yo hago la ley para hacerme la foto i els altres que paguen i que s'apanyen.

No, mire, això sí que no és responsable. Això sí que no és responsable i això sí que no és parlar de política social, senyor Such.

Diu vosté. Bé, 19 lleis, no sé què. Això no és. I també critica que esta comissió, que fou una comissió que. que esta comissió, que fou una comissió que se pactà i vosté ho sap també perquè, en aquell moment, crec recordar que era portaveu adjunt i tinguérem ocasió -jo estava de portaveu del grup parlamentari- de poder parlar d'estes qüestions en més d'una ocasió. Sap vosté que se pactà com una comissió de les importants en la reforma del Reglament de Les Corts i estàvem tots d'acord. No n'hi havia cap grup. inclús els que no votaren l'Estatut, que també estaven d'acord -sí- amb eixa qüestió, com vosté podrà recordar.

I estava vosté criticant que no s'havia reunit: sols per a canviar presidències o vicepresidències o per a aprovar actes o el que siga.

Mire, si estem debatent per primera vegada en esta comissió, és per una iniciativa de La Generalitat. És per una iniciativa del govern valencià i, generalment, les iniciatives, les comissions deuen ser dels grups parlamentaris fonamentalment en l'oposició. Per tant, alguna responsabilitat tindran vostés. Però mosatros, responsabilitat, res de res. Criticar, però treballar, res.

Per tant, mire vosté, jo vindré ací totes les vegades, totes les compareixences, totes les iniciatives que se presenten per al desenvolupament estatutari i estaré absolutament encantat.

Home, però no vinga a criticar quan. si estem debatent en esta comissió és perquè ha sigut el govern, quan vostés, en tot eixe temps, no han presentat ni una sola iniciativa per a desenvolupar l'Estatut.

Moltes gràcies, president.

El senyor president:

Moltes gràcies, senyor conseller.

Com he dit abans, per acord de la mesa, aplicarem excepcionalment l'article 168. 4, i tenen un nou torn per a preguntar, per a demanar aclaracions.

Té la paraula el senyor Torró.

El senyor Torró Gil:

Bé, no entraré en el tema este de creença o no creença en l'Estatut, perquè això crec que, en estos moments, no és el que estem discutint ací, val?

I si jo li he fet, si jo li he fet referència a això ha sigut fonamentalment perquè vosté ha començat -en comptes de parlar de com estava desenvolupant-se l'Estatut- a cantar les lloances de l'Estatut, i per això ha sigut.

I mire, a mi no em molesten els èxits del Consell, quan els èxits són beneficiosos per a tot el món.

Jo, si li he eixit al tema de l'any Jaume I és perquè no sé què té a vore amb el desenvolupament estatutari. I li pot pegar moltes voltes, perquè ací pot contar-mos missa, però això no té res a vore amb el desenvolupament estatutari. Ja m'explicarà vosté.

Després, allò del tema de les lleis sense importància. Jo no li he dit això. És una interpretació que vosté fa de les paraules meues.

El que li he dit és que les lleis que aproven vostés són lleis que no tenen o no impliquen diners i ahí, tot el que vulguen. Mentre siga qüestió que no coste diners, van avant i tiren moltes lleis arrere. Les lleis que tenen implicació de despesa pressupostària, eixes lleis no les tiren avant, perquè una que n'han tirat avant, que és el tema de la Llei de renda garantida de ciutadania, no està aplicant-se. Això li ho he dit jo i li ho han dit els altres companys de l'oposició i d'això sí que ha fugit vosté d'estudi. Ací no ha tornat a parlar d'eixe tema.

Parle d'això. Per què no apliquen eixa llei?

Bé, coses importants. El tema de les conques intracomunitàries, bé, d'això també podríem parlar.

Una qüestió que no puc estar-me de dir-li: home, no vinga ací a

-perdone l'expressió- perquè han fet dos decrets llei, com si això fóra el.

Bé, anem a vore, si han fet dos decrets llei és perquè ara es poden fer decrets lleis, vull dir. «Només dos? », diria jo.

Però això que té a vore amb el desenvolupament estatutari, per favor? Què té a vore? Explique-m'ho això. Què té a vore això? Això no és desenvolupar l'Estatut. Això és fer una cosa que ara l'Estatut permet fer. No és desenvolupar l'Estatut, perdone.

La Llei del règim local, que també li l'hem citat ací, diu que ja té un projecte. Quan han aprovat eixe projecte? I el que és més important, quan pensa dur-lo a la seua tramitació a Corts?

I el mateix li dic del sistema tributari valencià. I que em vénen amb el «estamos trabajando en ello», que és una frase molt gastada. Vull dir, val, imagine que estaran treballant en ell. Per a quan?

Quan? Quin contingut tindrà aproximadament i quan pensen iniciar la seua tramitació? Perquè està molt bé això de reclamar diners fora. Cal reclamar diners perquè, efectivament, tenim un problema de finançament molt greu.

El que no podem fer vostés és estar permanentment reclamants diners fora mentres ací estan rebaixant impostos i, damunt, estan vanagloriant-se d'això.

La seua rebaixa d'impostos té com a resultat el que la crisi, entre altres coses, el que la crisi ací en este país siga més greu que al conjunt de l'estat. Sí, senyor. I en la seua rebaixa d'impostos té molt a veure no només el finançament, sinó que ací la Generalitat valenciana tinga els pressupostos més baixos de totes les comunitats autònomes. I no només el fet que estiguem mal finançats, també que vostés renuncien a recaptar impostos als quals tenen dret. I ara que es tracta de responsabilitzar-se, com diu l'Estatut, d'això, ja duen tres anys i encara no han mogut un paper.

Així és que, per favor, ¿com pensen treballar en eixa qüestió i quan pensen tindre en marxa l'agència tributària valenciana?

El senyor president:

Gràcies, senyor Torró.

Senyor Morera.

El senyor Morera Català:

Gràcies, senyor president.

Li agraïsc la seua benevolència en l'aplicació del reglament, perquè tenim cinc minuts i cinc minuts més, i ens agradaria escoltar encara més al conseller, que ha tingut una hora i les rèpliques oportunes.

Però, en tot cas, dir que l'Estatut i la reforma de l'Estatut és llei, i mosatros acatem les lleis. Es va reformar un estatut, però a diferència del que ha dit el portaveu del Grup Popular, no conec, no conec, senyor conseller -i si vosté me pot informar. - que el poble valencià haja votat esta reforma de l'Estatut. ¿Per què no va votar la reforma de l'Estatut? Altres comunitats autònomes, que feren uns nous estatuts, sí que els van poder votar. Per això, jo no sé d'on es trau estes afirmacions, per part del Grup Popular, que la majoria de la societat valenciana vol esta reforma de l'Estatut. ¿Es va votar l'Estatut?

¡Home! , després vosté m'ha dit la llei de l'audiovisual. És que jo li he preguntat pels reglaments que desenvolupen la llei de l'audiovisual -no, no, llegim-, el reglament del consell de l'audiovisual valencià. Perquè és que vostés fan el mateix que amb la renda de la ciutadania, fan la llei i no la desenvolupen i la doten econòmicament, senyor conseller, no la doten econòmicament. Per tant, ¿què podríem dir, feta la llei feta. ? I no es desenvolupa, doncs no es pot aplicar.

Sí. L'Estatut és llei i, per tant, ens obliga a tots. Però jo crec que -li ho torne a dir- se podia haver anat més lluny i es podia haver fet millor, des del respecte constitucional. Perquè van ser vostés els qui van votar l'estatut d'Andalusia. ¿Vol dir que el Partit Popular, el senyor Arenas, no és un president que dins del marc de la Constitució, no ha fet el que considera millor per a Andalusia? Vostés s'han quedat molt curts.

I és més, ¿ens podria explicar el contingut de les reunions de les comissiones mixtes? , perquè de competències, ni una, zero. Vosté va pactar amb el govern central fer quarters per a millorar la policia, la situació de la policia, i ho va dotar en els pressupostos. Però per què nega al poble valencià tindre una policia autonòmica i desenvolupar l'Estatut amb una policia, com estan fent altres comunitats autònomes, entre elles, la BESCAM de Madrid, que és un pas en la bona direcció respecte a no voler desenvolupar un dels aspectes de l'Estatut?

Sí, sí. La policia de Madrid va més enllà del que tenim mosatros. Però no sé per què no vol vosté desenvolupar el que seria la policia autonòmica i ens nega a tindre una unitat adscrita.

Per altra banda, altres comunitats autònomes sí que han aconseguit competències, per exemple, la gestió del litoral. Vostés encara no. Gestió del litoral. Li podria fer ara ací una llista enorme de competències que han aconseguit altres i mosatros no. ¿Va vosté -i li pregunte- a aplicar la clàusula Camps, eixa clàusula Camps que va marcar una fita important en el constitucionalisme espanyol i que revela una voluntat de no quedar-se endarrerits? Ens estem quedant endarrerits.

Però, per altra banda, en el tema del finançament, efectivament, sense autonomia financera no hi ha autonomia política. I no tenim un duro, perquè el model ens perjudica. Per cert, el model Zaplana. El model de la LOFCA que tenim en estos moments és el model Zaplana, és el model que vostés van aprovar i no van tindre la previsió d'entendre els canvis que s'anaven a produir.

I ¿som cinc milions més de valencians i valencianes? Efectivament. La pregunta és: ¿per què no fan res per reivindicar en eixe consell econòmic de política fiscal i tindre una oposició valenciana? Si fins al president Camps, en la visita amb el senyor Chaves, va parlar d'una xifra de 1. 100 milions d'euros, i al dia següent el ministre Chaves, antic president d'Andalusia, el va rebatre i digué: «Se ha quedado corto, si son 1. 200 millones». Però ¿per què? ¡Quina falta d'ambició! Això està ahí en les hemeroteques.

Però, senyor conseller, si el 6,7% del PIB valencià, 6,7%, que és una barbaritat, és el que perdem anualment respecte a un model insolidari, perquè el que alguns consideren solidaritat és el manteniment dels seus privilegis. I tenim un govern valencià que no fa res per defendre una bona política de finançament que no ens perjudique. Senyor conseller, si paguem. i des que vostés governen hem passat a un nivell de renda mitjana espanyola del 92%, quan estàvem al 100%, estàvem equilibrats amb la mitjana espanyola. Des que vostés governen ens han portat a la ruïna, estem per davall de la mitjana espanyola i paguem. Però ¡quina broma és esta!

I me parla de no se què. Si els seus homòlegs en Andalusia han incorporat als seus estatuts clàusules per a blindar la inversió territorial del govern central, amb els seus vots. ¿Qui parla de ruptura? ¿M'està dient que el senyor Arenas planteja ruptures? El que passa és que vostés no fan bé la faena, i les coses es poden fer millor. Van ser els primers en arribar a no res, i ho hauran de reconéixer, els primers en arribar a no res. I si vosté ve ací i declara que tornaria a fer el que ha fet, estem realment en una situació molt preocupant.

Li donarem suport i mirarem el desenvolupament del dret foral, però per a mirar les coses substantives, estem en mans d'un govern sense idees, sense claredat, sense ambició i que va molt per darrere del que ja han demanat i han concretat en els estatuts els seus homòlegs d'altres comunitats autònomes. Aixina ens va el pèl, que som líders en fracàs escolar, líders en desocupació i líders en deute. I eixa és l'herència del seu govern, senyor conseller. I ¿diu vosté que va a continuar fent el mateix? Jo esperava que vosté haguera vingut ací a entonar un

i una rectificació, perquè estem en una situació molt difícil, un govern paralitzat, sense idees i sense ambició.

El senyor president:

Moltes gràcies.

Senyor Such.

El senyor Such Botella:

Moltes gràcies, senyor president.

Senyor conseller, de les seues paraules es deduïxen jo crec que, i ratifiquen les meues paraules inicials, és que tenim un bon text, però un mal govern.

Mire vosté, si vosté està content realment que ha fet una comissió mixta perquè es transferisca el personal i l'hospital militar de Mislata, si vosté d'això és el que més content està, bé, me ratifica el que he dit abans, que tenim un mal govern. Per què? Perquè tenim moltes possibilitats en el nostre Estatut que caldria. , i a vostés no els ha preocupat res. I vosté està tremendament satisfet que s'ha fet una comissió mixta per al tema de l'hospital. M'alegre, m'alegre que estiga tremendament satisfet, però el que denota clarament és que vostés no han fet la faena que havien de fer, clarament, no l'han feta.

Està pendent el tema dels port, el tema dels aeroports, el tema de les rodalies, hem de parlar del tema seguretat, hem de parlar de tantes i tantes coses, per a incrementar el nostre nivell competencial, que vostés el que han fet ha sigut no fer res en eixa matèria. Ara, si vosté està satisfet, escolte, mire, cada u es complau amb el que considera.

Mire, vosté ha anunciat també que va a rectificar la Llei de règim econòmic matrimonial per a adaptar, per a adaptar a uns principis constitucionals que el Govern d'Espanya li ha recomanat. Vosté ho ha dit clarament, 11 articles, ho ha dit en la seua intervenció. M'alegre que haja rectificat el govern de La Generalitat en esta matèria i que s'adapte plenament a la Constitució espanyola. Jo estaré content i tots satisfets. Però que vostés han rectificat, bé, ho ha anunciat vosté rectificant 11 articles.

Mire, parlava vosté de per què no s'havien portat ací iniciatives dels grups parlamentaris. Mire, presentàrem una proposició de llei sobre el tema del fons autonòmics de cooperació municipal, no sé si és de desenvolupament estatutari. Era un dels elements que li donava valor afegit a l'Estatut, que no estava en l'anterior Estatut. Bé, ho tramitàrem en la Comissió de Coordinació i Règim de les Institucions, i no va vindre ací.

Però es que també hem presentat la proposició de llei de coneixement dels contractes i contractes menors i la contractació amb la Generalitat valenciana. Segurament, senyor Castellano, vindrà ací. Haguera estat bé i aixina vosté mos haguera pogut explicar els contractes amb Taroncher, este embolic

que tenien ahí muntant, mos ho haguera pogut explicar. Però no va vore's ací, però no va vore's ací, no va vore's ací. Esperem que es veja en la Comissió de Coordinació i de Règim de les Institucions també.

El que vull dir-li és que si cal fer front al desenvolupament de l'Estatut, si cal fer front a això, estaria bé que esta comissió tinguera major capacitat per a poder parlar d'estes coses, i no que dos anys després sols hem aprovat dos actes per a constituir la mesa. Això estaria bé.

I vosté li tira en cara al Grup Socialista que no ha presentat ací iniciatives iguals que les de vostés. Totes les iniciatives que ha anunciat no han vingut a esta comissió i han anat a altres comissions. Clar, si quedem d'acord que hi ha elements que han de vindre ací, nosaltres estarem completament satisfets i tranquils que vinguen ací.

Mire, vostés realment no es creuen l'autogovern, no se'l creuen. Tenen un concepte d'autogovern un poc especial, el tenen un poc especial, que és molt propi d'aquells que no saben si van avant o van arrere, si realment reivindicar major autogovern posa en dubte l'estat espanyol o la nació espanyola i tal. No, no. És que el que hem de fer, i és la nostra obligació, és defensar els interessos dels valencians i el nostre autogovern, i assumir el màxim nivell competencial i anar fins al final, i anar fins al final. No ser plorons, ser coresponsables i treballar com un govern seriós, que és el que vostés no són.

Vostés, en el tema de l'Estatut, no són un govern seriós, perquè se'ls unfla la boca d'un valencianisme que no avança i totes les accions que fan no són per a avançar, sinó per a retrocedir. I ja li ho he dit abans, nosaltres volem arribar fins al final, al màxim nivell competencial, aconseguir el major nivell d'autogovern, amb visions distintes, evidentment: vostés de caire conservador i de dreta valenciana i nosaltres de caire progressista. Amb dos visions distintes.

Però el que és la reivindicació del màxim nivell competencial, nosaltres els primers, ¿eh? , però espere que vostés, almenys, siguen conseqüents i també pensen que cal avançar en això, cosa que fins ara, dos anys després d'este govern, tres anys des de l'aprovació de l'Estatut, no han sigut capaços vostés de fer.

I espere, espere, que es puga donar un nou impuls, espere que es puga donar un nou impuls al desenvolupament de l'Estatut, ho desitge, i ho desitja el meu grup, perquè fins ara l'únic que s'ha estat fent ha sigut parar i estar en altres coses, en altres coses, les coses del seu govern, del seu Consell i. totes estes coses que fan vostés, però res de treballar per avançar en el desenvolupament de l'Estatut d'autonomia.

Quan estiguen vostés disposats a això, ens ho fan saber i nosaltres estarem també al costat, perquè el nostre Estatut siga realment de primera.

El senyor Serra Cervera:

Moltes gràcies, senyor president.

Senyor conseller, torne a agrair-li la seua iniciativa d'estar hui ací. La iniciativa i la voluntat del govern valencià fa que hui estiguem en esta comissió debatent. I estic convençut que si eixa iniciativa per part del govern no s'haguera produït, possiblement hagueren passat mesos o anys sense que vosté vinguera ací. I hem vingut, una vegada més, des del Grup Parlamentari Popular, a agrair i reconéixer voler vindre a comparéixer on cal. ¡Tant de bo! altres tingueren la mateixa actitud, la mateixa iniciativa, la mateixa voluntat i el mateix compromís en la matèria estatutària.

Jo estic convençut del que pensa la majoria del poble valencià, i este grup parlamentari és el reflex. I és que tenim un govern molt bo, un govern de primera. I en democràcia, i en democràcia, quan u té un bon govern, proporcionalment té una oposició raonable o bona. Jo no vaig a qualificar l'oposició; ja se qualifica ella quan diu que hi ha un mal govern. Això vol dir que hi ha una molt mala oposició. Però això és un criteri que ni compartim ni anem a seguir. Creem que tenim un molt bon govern i que les valencianes i els valencians ho han reflectit i han aprovat el treball que se va fer en la reforma de l'Estatut i han continuat recolzant el seu desplegament.

Des del Grup Parlamentari Popular estem satisfets de les gestions, de les negociacions i dels resultats i que hui ja puguem parlar que se pot legislar el dret foral valencià, que hui és una realitat que els impediments que els governs socialistes havien posat durant tants anys s'han alçat, que les traves que han hagut durant tant de temps per al nostre dret d'autogovern que avui ja no existisquen.

I això no és fruit de la casualitat, això no sols és fruit d'haver arribat a un acord o a un consens, això és fruit d'una coherència política d'un govern, del govern del Partit Popular, del govern del president Camps, que ha estat reivindicant des del primer dia quines eren les necessitats i quina era la voluntat al voltant de l'autogovern del nostre poble.

I quan vosté ve i parla de compromisos socials i de política social, el Grup Parlamentari Popular ho aplaudix, perquè sabem que eixe és el compromís que vam assumir en la societat valenciana. I quan parlem de consolidar l'autogovern estem parlant del que mos hem compromés en este poble. I quan venim i diem que el finançament, i que la suficiència financera i que les necessitats econòmiques de finançament per a la nostra societat, que hi ha un milió, un milió de nouvinguts, de valencianes i de valencians que el govern central, que el govern socialista està donant-los l'esquena econòmicament, crec que tenim l'obligació, com a mandataris, com a representants públics de les valencianes i dels valencians, de reivindicar-ho contínuament. I no de vindre ací a dir-li al govern si està més o menys actiu en el desplegament de l'Estatut, perquè l'Estatut al final te'l creus o no te'l creus.

Ací, senyories, mos trobem amb gent que creu que amb el que va fer l'any 1982 ja se viu de rendes. I l'any 1982 començàrem un camí que s'ha de reivindicar i reforçar tots els dies. L'autogovern i l'autoestima al nostre poble s'ha de reivindicar tots els dies en cada acte polític. I volem agrair i reconéixer l'actitud del conseller i l'actitud del govern valencià reivindicant tots els dies el que ha de ser un procés d'autogovern modèlic, un procés basat en l'ambició, en l'energia, en la confiança, en el nostre poble, en la confiança en les nostres institucions, en les nostres capacitats, en les nostres possibilitats.

Senyories, per part nostra sabem i, hui des del Grup Parlamentari Popular, reconeixem l'esforç que està fent el Consell de La Generalitat, l'esforç i el compromís del president Camps i de tot el seu Consell en el procés d'autogovern. Està sent modèlic, estem sent exemple per a altres comunitats.

I hui tenim un Estatut que fa molt pocs anys era inimaginable. Hui tenim un estatut amb absolutes garanties per al futur del nostre poble. I hui el Grup Parlamentari Popular ho diu molt clar i molt fort: tenim un govern més sòlid que mai, més fort que mai i en un procés i en un programa de govern que al llarg de dos anys anem a tindre un desenrotllament social, econòmic i polític en esta comunitat que acabarem arribant on mos marcàrem davant dels ciutadans fa dos anys: una millor comunitat, un millor govern per a esta comunitat i que al final els valencians i les valencianes cada dia estiguem més orgullosos del nostre poble.

Moltes gràcies.

El senyor president:

Moltes gràcies, senyor Serra.

Senyor conseller, per a contestar.

El senyor conseller de Governació:

Gràcies, senyor president.

En primer lloc, agrair-li al senyor Serra la forma, el fons i la coincidència de la seua intervenció i dels seus plantejaments.

Senyor Torró, mire, vaig a llegir sols un precepte, l'article 12. Diu: «La Generalitat vetlarà per la protecció i defensa de la identitat i els valors i interessos del poble valencià i el respecte a la diversitat cultural de la Comunitat Valenciana i el seu patrimoni històric. La Generalitat procurarà, així mateix, la protecció i defensa de la creativitat artística, científica i tècnica en la forma que determine la llei competent. »

Segurament, si mosatros quan hi ha efemèrides o quan hi ha esdeveniments històrics -que mosatros sí que estem orgullosos d'ells- no férem res, posarien el crit en el cel i dirien és que no desenrotllen, és que no complixen l'article 12 i concordants de l'Estatut.

A vostés fem el que fem els dóna igual. Si ho fem, perquè ho fem i, si no ho fem, perquè no ho fem. Si és que dóna exactament igual. No mos lleva la son això, no se preocupe, senyor Torró. De veres, no mos lleva. Li llig l'article 12 perquè aixina també el coneix.

Les lleis que aprova este govern tenen les seues memòries econòmiques i la seua expressió en els pressupostos de La Generalitat, i les lleis les aprovem per a complir-les.

A més, si vosté haguera votat i estudiat l'Estatut d'autonomia sabria que jo he fet unes referències, i he ficat com a exemple dos decrets lleis, -també li val per al senyor Such-, li he ficat com a exemple dos decrets lleis, perquè vosté sap que abans en l'Estatut de l'any 1982 eixa figura no la tenien com a capacitat normativa la Generalitat valenciana, i ara sí que la tenim.

I he ficat com a exemple eixos dos decrets lleis per una cosa molt sensible i les principals preocupacions que tenen els valencians i les valencianes. I les torne a reiterar perquè són tremendament importants tant l'u com l'altre.

Vosté diu: «Vosté no m'ha dit allò del servici tributari valencià». Jo li he dit anteriorment i, com està en el

vosté podrà escoltar-ho perfectament, perfectament, li he dit anteriorment que venim treballant des de fa molts mesos en la Conselleria d'Economia i Hisenda el desenrotllament del servici tributari valencià. I que estem treballant per a. , a ser possible, ficar-lo en marxa el pròxim any. Li he dit que el pròxim any tenim la intenció de ficar-lo en marxa. Li ho he dit abans i li ho torne a repetir.

Mire, i m'alegra que parle vosté del tema dels impostos. Tampoc feia falta. Però jo crec que és bo que els ciutadans sàpien que hi ha grans diferències en el sistema fiscal, en el sistema tributari entre vostés i mosatros. Sí senyor. Mosatros apostem per la rebaixa dels impostos, perquè creguem que estimula l'economia i creguem que estimula la tasca, creguem que estimula la inversió, creguem que ajuda els empresaris, creguem que ajuda a crear nous llocs de treball. Ja sabem, i és bo que ho sàpien els ciutadans i les ciutadanes, que l'única política que tenen vostés, i més en situacions de crisi, és ofegar els contribuents amb pujades d'impostos. Doncs molt bé, mire, esta és la diferència, molt clara, i que mosatros anem a seguir aplicant sense cap dubte, no tinga vosté cap dubte en eixe sentit.

Senyor Morera, me sorprén, me sorprén que vosté pregunte que per què els valencians no han ratificat en referèndum la reforma de l'Estatut. Bé, jo crec que en eixos debats, és cert que vosté no estava com a diputat en la cambra aleshores, però bé, jo crec que és un tema prou clar.

Mosatros injustament entràrem per la via del 143 de la Constitució. En acabant tinguérem, als pocs mesos, la Lotrava, que mos equiparava constitucionalment, i era un híbrid entre l'article 143 i 151 de la Constitució. Però en la seua forma d'aprovació érem de l'article 143 de la Constitució. Per la qual cosa, constitucional i legalment era impossible que mosatros referendàrem la reforma de l'Estatut d'autonomia.

I precisament una de les bondats, una de les equiparacions institucionals polítiques que no teníem, era la capacitat

(inintel·ligible)

. president de La Generalitat, i precisament el referendar, el referèndum.

Quan se modifique este estatut, esperem que siga d'ací molts anys, quan se modifique este estatut haurà de referendar-se per referèndum, perquè aixina ho han decidit i aixina vosté havia de reconéixer que és la

(inintel·ligible)

I de totes maneres, dir que perquè no està referendat este estatut la seua validesa és dubtable. Mire vosté, vosté és tan representant del poble valencià com ho sóc jo. En això sí que coincidirem, un dels principis bàsics de la democràcia, de l'estat de dret. I damunt una llei orgànica com un Estatut d'autonomia té el doble

: de les Corts Valencianes i de les Corts Generals. Dir això és un

pelín

perillós. Convindrà vosté amb mi que és un poquet perillós i no vull profunditzar en eixa qüestió.

Vosté dia que competències ni una. Ja li ho he dit. A vosté li podrà paréixer que assumir un hospital, com és el

(inintel·ligible)

. en el tema de defensa a la xarxa de La Generalitat per a donar l'assistència sanitària a milers, a desenes de milers de valencians, que això no té ninguna importància. Escolte, molt bé, per a mosatros la té i molta.

I li he ficat com exemple, i li ho reitere, senyor Such, que de les dos úniques transferències de competència que s'han fet en este primer trimestre, una ha sigut per a Catalunya i una ha sigut per a la Comunitat Valenciana. I li he dit que des de l'any 1978 a l'any 2009, perquè parlen amb objectivitat, perquè parlen amb objectivitat, perquè parlen amb objectivitat, li he dit que som de les quatre primeres comunitats autònomes que més transferències de competències tenim.

Per tant, mire, senyor Morera, me diu no sé què de la policia de Madrid, de desenrotllament de la policia autonòmica a Madrid. Jo crec que el desconeixement és total i absolut. I amb tota pau, amb tota tranquil·litat li he dir: primer, que ni té competències estatutàries per a tindre un cos únic de la policia autonòmica i, segon, que les BESCAM -que no vosté no sabia el nom, però li'l dic jo-, les BESCAM, que les té, són simplement policies locals.

Per tant, bé, parlem amb propietat, parlem amb propietat. Perquè clar, precisament me diu d'una comunitat autònoma que no té ni competència estatutària per a tindre policia autonòmica.

És molt difícil fer un debat, és molt difícil fer un debat quan l'abecé no es coneix. Mire, de veres, és molt difícil.

Parla vosté -clar, és que és aixina-, parla vosté dels quarters i de les comissaries, i diu «és que vostés ho han demanat». Sí, però és que estem un any i no mos han contestat. I el senyor Such se riu perquè sap que és de veres. I jo li reiterí fa quinze dies una carta al ministre, senyor Rubalcaba, i al senyor secretari d'estat, Antonio Camacho, per a reiterar-li per favor que mos contesten en sí o en no, en sí o en no, però que mos contesten, que mos diguen alguna cosa. Perquè un any

les propostes, crec que és temps suficient per a fer-ho.

Com portem cinc mesos, també per escrit reiterat, perquè convoquen la comissió mixta de seguretat, però no és important parlar de la seguretat i, per tant, no és important tampoc fer la comissió mixta.

Per tant, parlem des del coneixement que és el més important quan hem d'estar debatent temes seriosos en esta comunitat.

I no vull defugir el tema de la competència de la policia autonòmica. Jo he explicat ja en estes Corts quina és la nostra posició. Si vostés, el seu model és el de crear mossos d'esquadra o l'

ertzaintza

, ja li ho he dit en altres ocasions, mosatros ni creguem, ni creguem que és el model adequat de policia autonòmica, perquè no dóna els resultats que ha de donar.

I estem demanant una modificació de Llei orgànica de cossos i forces de seguretat de l'estat de l'any 1986, perquè se tanque realment i definitivament el model de seguretat nacional. On n'hi hagen, on no existisquen diferències ni privilegis ni competencials ni de finançament en un tema tan important com és la seguretat ciutadana. I el model concret que seria motiu de parlar durant molt de temps s'ha explicat també en el Ministeri de l'Interior en diverses ocasions.

Per tant, crec que és un tema molt clar quant a la claredat d'idees i objectius que té este govern respecte a eixa qüestió.

Vostés diuen: «És que altres comunitats autònomes tenen algunes competències que vostés no tenen. » Per suposat que sí. A mosatros mos donaren institucions penitenciàries i no les volguérem. Perquè creguem, perquè creguem que no aporta res a un funcionament de servicis públics. És més, creguem que dificulta el bon funcionament de les institucions penitenciàries. Com anem a acceptar una cosa que creguem que dificulta i perjudica el sistema penitenciari en el nostre país!

Clar, i vostés podran buscar la transferència de no sé què en no sé quin lloc o comarca que mosatros no tenim, ni la tenim ni la volem a la millor. Li he dit que som de les quatre comunitats autònomes que més competències tenim transferides a Espanya amb dades del ministeri.

Després parla de finançament. Diu: «I què ha fet este govern en el tema de finançament? ». Home! mire vosté, fer propostes tots els sants dies a través del conseller d'Economia i Hisenda dins del Consell de Política Fiscal i Financera, fins i tot demanar el mateix president de La Generalitat una conferència de presidents per a tractar esta tema. Però, el temes que preocupen els ciutadans. , no cal tractar-los. Per a què? És a dir, que la crisi econòmica i l'atur siguen les dos primeres preocupacions dels ciutadans i ciutadanes. , això que quede en

No, mire vosté, fins i tot una conferencia de presidents han demanat.

I, mire, vosté dia: «És que el president de La Generalitat digué una quantitat, en la reunió amb el senyor Chaves, i el senyor Chaves digué que anaven a ser uns milions més. » L'haguera multiplicat, fins i tot, per cinc! Què més li dóna, si li ix debades,

. Si estem molts anys demanant-li simplement que financen el milió més d'habitants, una cosa que jo crec que cau pel seu propi pes, que és objectiu i que no havia de ser motiu ni un minut de discussió, amb el més mínim sentit comú, que més dóna que diga

! Si dóna igual! Si el cost és el mateix per a ells! Si, al final, no mos financen el milió més que tenim! Per l'amor de Déu, senyor Morera!

Per tant, jo crec que el que tinguen altres estatuts, altres qüestions -com vosté feia referència-, mentre no s'ajusten a la Constitució no se podran aplicar, no se podran aplicar. I mentre no es canvia la Constitució en certs aspectes, encara que u diga que pot tindre les autopistes pintades de blau, no se podrà aplicar. I s'haurà d'aplicar el bloc de constitucionalitat! I s'haurà d'aplicar la Llei orgànica de finançament de les comunitats autònomes, la LOFCA! Perquè, si no, açò seria un

I està molt bé buscar el titular, la foto i l'embolic, però de forment, ni un gra. I ací el que cal fer és revisar el model de finançament i el que cal fer és solucionar les coses, i no crear coses noves que, al final, no valen absolutament per a res.

. Jo crec que. Dia: «N'hi ha culpa però no serà en l'Estatut. » No ho vaig a reiterar. He estat una hora en la intervenció, i, també, en la meua primera intervenció. Jo crec que, segurament, el

hauria d'entonar-lo vosté per no boicotejar certes parts del desenrotllament estatutari.

Senyor Such, jo crec, i de veres, sincerament, perquè sap que, a més, li tinc una gran estima personal, que a part de l'argumentari de: «critica que algo queda, y si digas lo que digas es un mal gobierno y hay que criticarlo y tal. », que me pareix molt bé, me pareix molt bé, res de res. Ni una valoració a tot el que s'ha dit. Ni una aportació a tot el que s'ha dit! Ni una proposta a tot el que s'ha dit!

Me parla del tema de seguretat. Mire, del tema de seguretat, jo, per prudència, estant assegut vosté en els bancs del Grup Parlamentari Socialista, ni l'haguera tret, per prudència, per prudència. Perquè el que no es pot fer és menysprear una comunitat autònoma que, almenys, el mínim, encara que siga per educació i per respecte o per diplomàcia, diga-ho vosté com vullga dir-ho, és contestar un govern i no tindre'l més d'un any llarg sense voler contestar, i, damunt, sense fer absolutament res. Per tant, parlem de seguretat tot el que vosté vullga i més.

I jo li dia que m'alegre molt que hagen rectificat. I li ho reitere, que hi hagen rectificat en el recurs d'inconstitucional de la Llei de règim econòmic matrimonial. Li ho reitere. Nosaltres el que hem fet és ser coherents amb el que diguem des del primer dia, que estàvem davant un problema més polític que jurídic, que és el que ha reconegut ara el Govern d'Espanya, i que era un tema fonamentalment polític i que ara, després d'haver mantingut el recurs d'inconstitucionalitat, cal donar una eixida política. I el que s'ha fet és donar una eixida política.

Això és l'única cosa que s'ha fet, no afectant absolutament en res a la llei. I no perquè considerem que siga constitucional, sinó perquè, al final, un consens és un consens i un consens és cedir uns a favor d'altres, i, altres, a favor d'uns, senyor Such. I això, en este cas, el ministeri ho ha entés perfectament i me sorprén que vostés no ho entenguen.

Jo simplement li havia dit que si estem debatent és perquè el Consell de La Generalitat ha presentat una iniciativa. Des que està creada està comissió, l'oposició no ha presentat cap iniciativa. Simplement, he dit això, he relatat un fet objectiu, un fet objectiu. Mire, diu: «No, és que ací havíem preparat una iniciativa, una proposta». Està bé, en tres anys està bé, senyor Such! En tres anys està molt bé que n'hagen presentat una. !

(El senyor Such parla sense micròfon)

Que li estic reconeguent que està molt bé que el seu grup en tres anys haja presentat una iniciativa!

El senyor president:

Senyor Such, guarde silenci. Vosté, després, ja tindrà ocasió. Respecte la intervenció del senyor conseller.

Perdone, senyor conseller.

El senyor conseller de Governació:

Mire si estarem desenrotllant l'Estatut -i fent les coses bé- que vostés han de traure, quan se veuen sense arguments, han de recórrer a altres qüestions, com no sé què de contractes. Mire, jo, ahí, de veres sí que no vaig a entrar perquè jo he vingut ací a parlar de la reforma de l'Estatut d'autonomia.

Mire, nosaltres creguem que l'autogovern és això. Estem, no sols desenrotllant-lo, sinó fent-ho des de la convicció. I li he de recordar que si alguna part molt important del nostre diferencial, com ha sigut el dret foral, si s'han presentat dos recursos d'inconstitucionalitat en tota la història ha sigut el govern socialista;

. Dos! Una vegada, la presidència de Felipe González, i, una altra, sota la presidència de Rodríguez Zapatero, perquè no ha hagut més presidents. I vosté bé ací a donar lliçons d'autogovern? La veritat, de veres, senyor Such, s'ho han de fer vore de veres, de veres.

I no sols dos recursos d'inconstitucionalitat, sinó que damunt ens neguen el pa i la sal! I els sap malament que parlem de finançament! Clar que els sap malament que parlem de finançament! Però, és que, miren vostés, és que no estan fent els seus deures, és que no estan fent els seus deures a la Comunitat Valenciana. Jo ho sent molt, jo ho sent molt.

I, mire, el progressisme no és el sectarisme, senyor Such. Jo crec que vosté això ho entén perfectament, que el progressisme no és el sectarisme que està practicant el seu govern. I li vaig a dir quines són les nostres coses. Les nostres coses són: els ciutadans i esta comunitat, perquè els embolics i el circ mediàtic els els deixem a vostés.

Gràcies.

El senyor president:

Moltes gràcies.

Bé, senyories, no havent més torns de paraula, agraïm al senyor conseller la seua presència i la informació que ens ha facilitat. I la presidència, abans d'alçar la sessió, vol fer una observació.

L'observació és la següent: esta és una comissió important, que té un contingut -ja ho hem vist-, hem estat discutint i debatent sobre l'estatut. No hi ha ningun precepte reglamentari, ningun, que impedisca que vinguen a esta comissió proposicions de llei, ningun. El que sí que diu el reglament és que perquè una proposició de llei vaja a qualsevol comissió, prèviament ha de ser presa en consideració pel ple. Si no hi ha presa en consideració, doncs, ja no es tramita, ahí acaba la tramitació i no va a ninguna comissió.

No obstant això, com volem donar-li el màxim contingut a esta comissió, la mesa -ja ho vaig parlar jo amb la senyora secretària-, tindrem reunions amb el lletrat per a fer propostes per al funcionament d'esta comissió i que tinga el desenrotllament que el reglament li permet, que l'activitat siga constant i que les seues senyories, els grups parlamentaris -com molt bé ha dit el senyor conseller- puguen fer propostes a la comissió i que puguen ser debatudes.

Per tant, senyories, crec que la conclusió és molt clara: hem pogut parlar de l'Estatut, esta comissió té un contingut molt important i, fins que hi hagen noves iniciatives, s'alça la sessió després d'agrair la compareixença i la col·laboració per totes les seues senyories.

(S'alça la reunió a les 14 hores)

