Comissió Especial per a l'Estudi de la Sequera a la Comunitat Valenciana realitzada el dia 11 de maig de 2006. Comença la reunió a les 16 hores i 40 minuts. Presideix l'Il·lustre Diputat Senyor Rafael Maluenda Verdú. Reunió número 2/II.

(La senyora secretària passa llista per tal de comprovar l'existència de quòrum)

Debat i aprovació de les propostes de plans de treball presentades pels grups parlamentaris

El senyor president:

Moltes gràcies, senyora secretària.

Com de costum, les seues senyories, tenen en la carpeta l'acta de la sessió anterior. És el moment de fer alguna observació. Si no, considerarem que queda aprovada. Moltes gràcies, per assentiment, queda aprovada.

Passem al següent punt de l'ordre del dia, que és: debat i aprovació de les propostes dels plans de treball presentades pels grups parlamentaris. La mesa ha acordat que el procediment siga: intervencions de menor a major, per a no perjudicar i deixar en indefensió als grups minoritaris. Si es començara, com ha segut habitual en altres comissions, pel grup majoritari, l'aprovació de la proposta del grup majoritari faria decaure les altres, i no mos pareix correcte.

Per tant, consultada la mesa i d'acord amb la senyora secretària, vam acordar que siga de menor a major. Llavors, hi haurà una intervenció de quinze minuts per a cada un dels representants dels grups parlamentaris, que serà per a defensar la seua proposta i per a fixar la posició respecte dels altres grups, si ho creuen convenient, clar està, perquè ja tenen coneiximent del contingut, ja que va ser entregat en la passada sessió d'esta comissió.

Després, com la defensa de la proposta de cada grup també se pot considerar que implica rèplica a les propostes dels altres grups, se considerarà el dret a replicar-se entre ells mateixa, a petició del diputat intervinent. Una volta esgotats els temps d'intervenció, se procedirà a la votació, i també ho farem de menor a major, perquè no hi haja indefensió per part de ningú. Primer es votarà la proposta del Grup Parlamentari d'Esquerra Unida: Entesa, després la del Grup Socialista i, per últim, la del Grup Popular.

Si tenen algun dubte sobre el procediment, ara és el moment d'aclarir-lo. En cas contrari, passem a ell. D'acord. Ah, perdó! Sí, senyor. ?

El senyor Ribó i Canut:

Sí, senyor president.

El nostre grup té una certa sorpresa pel procediment. Anem a vore, nosaltres entenem que un procediment de treball d'una comissió especial per a l'estudi de qualsevol cosa, el mecanisme normal. O siga, hi ha una sèrie d'aspectes que són globals, la recepció de documentació, el que hi hagen una sèrie de persones que compareguen en funció del seu nivell d'informació o en funció de la seua representativitat, que s'efectuen una sèrie de visites per qualsevol tipus de coses i que, al final, doncs, ens posem a redactar i s'emeta un dictamen, si és possible, per consens.

La nostra sorpresa. D'alguna forma, nosaltres hem intentat fer açò, però un poc la nostra sorpresa és veure que els mecanismes no han estat exactament estos en els altres grups i que açò es planteja, d'alguna manera, sense que hi haja hagut, doncs, jo crec que cap tipus de reunió prèvia en el sentit d'arribar a uns mecanismes conjunts amb els quals jo crec que tots podríem estar d'acord.

Jo tinc la sensació que si ens posàrem, no sé si tota la comissió o una ponència o alguna cosa d'aquest tipus, a parlar, per exemple, de la documentació que estem demanant, podríem arribar a una sèrie de temes en els quals estem tots d'acord i que no fa falta que es vote la proposta d'un grup en contra de les propostes d'altres.

Aleshores, el mecanisme, per a nosaltres, no el vaig a enganyar, resulta un poquiu estrany, no esperàvem aquest tipus de mecanisme, no estem acostumats a aquest tipus de mecanisme, jo he estat en una altra comissió de la sequera en l'any 1995, crec que no va ser eixe el mecanisme, i tampoc ha estat el mecanisme en altres comissions. En aquest sentit, em resulta un poquiu. Esperàvem i ens haguera agradat un altre tipus de mecanismes, en el qual, doncs, evidentment, estic segur que hi han moltes de les propostes del nostre grup, del Partit Popular, del Partit Socialista, que s'hagueren pogut fer conjuntament, hi hauran altres propostes que, evidentment, que no hi haurà acord i s'han de votar, ho entenem perfectament, però que ens costa d'entendre que es vote una proposta en contra d'una altra, quan, a més, les propostes no són exactament comparables, perquè al poder comparar les propostes. Per exemple, el nostre grup ja fa una proposta d'un dels punts, com són les compareixences, i els altres grups sembla que ho deixen per a després. I, per tant, tinc la sensació que el que anem a discutir avui és només una proposta al voltant d'una part de tot el procés del mecanisme de treball, que és la part de documentació, de demanar documentació a altres organismes, a altres instàncies, etcètera.

Aleshores, no puc deixar de manifestar un poquiu la nostra sorpresa.

Res més.

El senyor president:

Bé, senyor Ribó, jo respecte la seua opinió. Tinc de dir-li que en l'última sessió d'esta comissió se va dir que, quant a compareixences, aplegaria el moment que s'obriria un termini per a presentar les distintes propostes de compareixences. La seua senyoria, com no ha estat estos dies, possiblement per això haja existit a la millor una interpretació distinta a la que crec que va fer en el seu dia el Grup Socialista i el Grup Parlamentari Popular, que, com vosté vorà, amb distint contingut, però li han donat el mateix format al pla de treball que presenten.

Quina és la comesa de la comissió hui? És aprovar un pla de treball. Vosté parla de visites, d'anàlisis, d'estudis.

Clar que sí! Els distints plans de treball que presenten els grups parlamentaris són els que tenen d'aprovar hui. La presidència ni la mesa serà qui s'opose que els grups, si han dialogat i han aplegat a un consens per a presentar una proposta conjunta, faltaria més! , mosatros no mos oposaríem, serien vostés els que tindrien de decidir-ho!

Però sí que tinc de dir que des del dia 4 de maig a hui hi ha havut temps més que suficient perquè les seues senyories parlaren i aplegaren a acords concrets.

Perquè no hi haja indefensió per part de ningú, se sotmetran a votació després del debat totes les propostes, i de les propostes se pot inclús demanar la votació separada. Si algun grup està dispost a donar suport a algunes de les peticions que fa altre grup distint. , però és que, tanmateix, no està dispost a votar el conjunt del pla que presenta. O siga que, tot això, són potestats que vostés tenen i que ni la presidència ni la mesa van a negar. Per tant, que no li preocupe a la seua senyoria.

Quant al procediment en altres comissions, mire, en altres comissions s'ha votat sempre primer la proposta que ha fet el grup majoritari, per pensar que era la que anava a prosperar, però esta presidència i esta mesa consideren que això seria deixar en indefensió els grups minoritaris, perquè per a què demanar a tots que presenten un pla de treball si després resulta que se vota el del grup majoritari i s'aprova i els de vostés decauen com a conseqüència d'això? Per això enteníem que el millor procediment per a defensar els drets dels grups minoritaris era este i aixina ho vam acordar en la mesa i aixina ho hem posat en l'esquema que tenim per a la comissió.

Jo respecte la seua opinió però pense que és el més adequat. De l'altra forma vosté s'haguera quedat en total indefensió al no poder defensar el seu plantejament i al no poder votar-lo, eh?

Hi ha més dubtes? Sí, senyor Godoy.

El senyor Godoy García:

El senyor president:

El senyor Ribó i Canut:

Bé, doncs, anem a començar. La primera cosa que vaig a fer és retirar el punt 2, 3 i 4, concretament, del pla de treball, perquè, pel que estic veient, en les altres propostes del Partit Socialista i també del Partit Popular, aquestos punts, es fa una proposta de treballar-los posteriorment o d'arribar a un acord posteriorment. Em referixc a la compareixença i intervenció davant la comissió de persones destacades per la seua qualificació tècnica; punt segon, la compareixença i intervenció davant la comissió de persones representants d'entitats d'usuaris, consumidors o grups ecologistes, i es referixc a la proposta de visites a infraestructures i organismes que per la seua importància puguen aportar dades significatives al voltant del tema objecte d'esta comissió.

En el moment que siga procedent, ho tractarem, per tant, em vaig a circumscriure al punt primer, que és la sol·licitud d'informació.

Nosaltres, per a sol·licitar la informació, jo crec que és important destacar aquest tema, nosaltres no sol·licitem la informació «volem açò concretament», sinó «volem resposta a una sèrie de temes». Quins són aquests temes? Doncs, bé, anem a parlar de la sequera, doncs, en primer lloc, ens plantegem una sèrie de temes de per què hi ha sequera en este país, una sèrie de temes de caràcter climàtic, després els concretaré; una sèrie d'aspectes respecte al consum d'aigua; una altra respecte a la qualitat de les aigües; i, després, una altra sèrie d'aspectes que pensem que és importantíssim abordar-los, i és què haurem de fer per a resoldre aquestos problemes.

I vaig a entrar concretament en ells. El primer tema és el de caràcter climàtic. Evidentment, jo, la primera cosa que vull dir és que és la segona comissió de la sequera a què assistixc en este parlament. Vaig estar en una altra comissió de la sequera en l'any 1995, i resulta que els climatòlegs diuen que aproximadament cada deu anys, doncs, en este país hi ha una situació de sequera. Per tant, és previsible pensar que per allà el 2015, 2017, doncs, tindrem una altra comissió de la sequera en aquestes Corts.

Jo crec que la primera cosa que hauríem de pensar és veure si això és cert o no és cert, buscar dades de les persones que ho coneixen, perquè si açò és una qüestió cíclica, és una qüestió que hem d'abordar sabent el seu caràcter cíclic des d'un punt de vista meteorològic i sabent si realment n'hi han hagut altres períodes de sequera, com s'han abordat, quines diferències es poden apreciar, per a fer una interpretació. Perquè estem parlant d'aigua dolça i l'aigua dolça només es produeix en este món, doncs, a partir d'una situació, que són les pluges, i si no hi han pluges, no hi ha aigua dolça, etcètera.

Sí que plantegem una cosa que ens sembla important i és el tema que ha aparegut un factor nou, històricament parlant, i és el factor del canvi climàtic, que ens amenaça, perquè jo crec que més que una altra cosa és amenaçar-nos que poden canviar d'una forma dràstica les precipitacions, segurament reduint-se i concentrant-se en molt poc de temps i d'una forma a vegades amb un toc, doncs quasi catastròfic.

Per tant, el primer element que nosaltres volem preguntar és açò. Després diré a qui! : a qui ho conega, evidentment, a les instàncies corresponents. Pensem que és important aquest tema, perquè, d'alguna forma, si no tenim una situació, no podem parlar de l'aigua com si fóra una producte comprable, vendible, etcètera, sinó que és una cosa que depén de la natura i hem de saber com es comporta la natura i, a partir d'ahí, operar.

Segon bloc, que pensem que és important: la sequera no és igual en una situació en la qual hi ha unes persones que agafen aigua d'un riu o en una situació en què hi han una sèrie de consums establerts. Per tant, és molt important conéixer l'evolució dels consums d'aigua i pensem que és fonamental saber aquestos consums d'aigua com estan evolucionant en la nostra comunitat: consums d'aigua de boca, consums d'aigua de reg, que és el fonamental per a regadiu de les distintes produccions agràries, consums d'aigua de tipus industrial.

I pensem que açò és important. Segurament, és una hipòtesi de treball, anem a trobar que aquestos consums estan creixent d'una forma molt important i segurament ens haurem de fer una pregunta important: és sostenible en un futur aquest creixement o hem de prendre mesures? Jo crec que és un tema important perquè, d'alguna manera, hem d'intentar fer-ne una planificació, hem de parlar d'aquesta tema i hem de parlar, d'alguna manera, d'estabilitzar: si partim de que l'aigua no és un recurs inesgotable, haurem d'intentar prendre mesures a veure com aquestes pautes de creixement, doncs, intentem estabilitzar-les d'alguna manera.

Ahí estan les preguntes 6, 7 i 8, com es podria estabilitzar, per exemple, el consum d'aigua a on més es gasta, en el sector de regadius, què es podria fer en esta direcció, que és la primera pregunta; en el sector de serveis, etcètera, etcètera, com es podria augmentar -jo crec que és una pregunta molt important- la productivitat de l'aigua. En molts països, doncs, l'aigua no s'utilitza una vegada, s'utilitza diverses, i és aleshores com si en tinguérem el doble. Doncs, en este país açò es fa molt poc, no es reutilitza pràcticament, etcètera.

O siga, jo crec que són importants aquests temes i s'haurien de plantejar d'una forma molt clara.

Tercer aspecte, que no se'n parla moltes vegades: no es tracta de tenir aigua, com diu la directiva marc europea, es tracta també de tenir aigua de qualitat, i jo crec que és un tema fonamental. És imprescindible tenir una aigua de qualitat per a beure, ha de ser prepotable, per a després poder ser potabilitzada, hi han aigües subterrànies, tots sabem que en este país, doncs, hi han desenes de milers, centenars de milers de persones segurament, doncs, que en les seues cases, si obren l'aixeta, doncs l'aigua que apareix ahí és una aigua que no és potable per la quantitat de nitrats, per la quantitat d'una sèrie d'elements, de restes de plaguicides, etcètera.

Què hem de fer perquè aquesta aigua que no és potable, que exigeix després canvis importants o inversions importants en infraestructures, què hem de fer per a millorar la qualitat d'aquestes aigües?

Jo crec que és un tema, sobretot en el tema de les aigües subterrànies, que hem d'abordar. I jo crec que segurament ens podria millorar molt els usos i la situació.

Ens hem de preocupar d'un altre aspecte fonamental, com és la intrusió salina en moltes zones del litoral, la contaminació per nitrats. Hi ha una directiva, per exemple, d'aigües, o siga, de bones pràctiques agràries, que teòricament s'ha de respectar en la Comunitat Valenciana i que no sabem quines garanties, si s'està respectant molt. Però el que sembla clar és que la quantitat de nitrats és molt elevada, per damunt de les 50 parts per milió, que és el mínim de qualitat. Hi ha moltes restes de plaguicides en les aigües, i d'alguna forma totes estes coses segurament les hem de plantejar.

Ens hem de plantejar altres coses que jo crec que són molt importants, per exemple, preguntes com: l'aigua de la depuradora de València és vàlida per recarregar l'Albufera? Jo crec que és una pregunta important? I ahí no estan clares les respostes. Són vàlides les aigües depurades per a recarregar aqüífers en la zona d'Alacant? Jo crec que són importants d'alguna manera per a mantenir el cabal ecològic, etcètera.

I després hi ha una sèrie de preguntes que jo crec que aquesta comissió si vol treballar seriosament s'ha de preguntar.

Hem de canviar el Pla de conca del riu Xúquer? Nosaltres pensem que sí. En preguntes al president Camps ja li hem insinuat d'una forma, perquè pensem que és clarament insostenible, que no s'aguanta. Però, d'alguna manera, si volem resoldre els problemes d'aigua en este país ens haurem de plantejar estes coses. Hem de canviar el Pla de conca del riu Segura? Funciona adequadament? No funciona adequadament? Sí o no? És recomanable l'ús de plantes dessaladores? Sí o no? És recomanable la disponibilitat en general?

Aleshores nosaltres pensem que aquestes preguntes són preguntes fonamentals, són preguntes polèmiques, són preguntes que tenen diferents versions, que es poden avaluar de diferents formes, però que d'alguna manera són preguntes claríssimes que hem d'intentar resoldre.

Què hem de fer -per posar un altre exemple- perquè en el País Valencià no es perda més d'un 10% de la mitjana espanyola d'aigua en les seues canonades de distribució d'aigua. En un país que fa falta molta aigua. Alguna cosa haurem de plantejar-mos en esta direcció, perquè segurament per ahí podríem trobar tanta aigua, per exemple com en altres

(inintel·ligible)

. Què hem de fer, per exemple? Quines inversions cal plantejar-se i comparar-les d'alguna forma per a veure què hem de fer perquè no tinguem problemes, per exemple, en la directiva d'aigües residuals, com estem tenint? Per posar un exemple molt concret en el Baix Maestrat en estos moments, però podríem tenir en la zona del Camp de Morvedre, però el podríem tenir en la zona de prop de València per manca de depuradores i per emissaris submarins.

Jo crec que aquestos temes seria interessant intentar fer estudis econòmics allà on fóra possible, per a veure què és més barat, si trobar, en definitiva, recursos hídrics a partir d'aquestes polítiques o buscar recursos hídrics molt lluny a partir de transvasaments.

Nosaltres pensem que aquestos temes són temes que s'han de plantejar. I bé, nosaltres no demanem coses concretes. Demanem que es responga per part del Ministeri de Medi Ambient, que es responga a totes i cadascuna d'estes 31 preguntes. Per part del Ministeri de Medi Ambient. Per part de les confederacions hidrogràfiques del Xúquer i del Segura. Per part de les conselleries corresponents. Estem parlant de Medi Ambient, però estem parlant també de la Conselleria d'Infraestructures i Transport. Estem parlant també de les entitats autònomes, concretament d'Aigües, de les entitats d'aigües, dels ajuntaments o

(inintel·ligible)

dels ajuntaments o de les diputacions, pensem que haurien de donar resposta a aquest qüestionari.

Jo voldria acabar amb una idea, perquè d'alguna manera sí que és la filosofia que nosaltres plantegem. El tema de l'aigua és un tema important, però no té una solució única. I pensem que és molt important en estos moments fer un plantejament seriós, buscar plantejaments tècnics el més seriosos possibles, el més econòmics possibles, i en definitiva el més, també, sostenibles, el millor sostenibles mediamentalment.

Nosaltres som partidaris d'una política que és molt clara, que és la gestió de la demanda. Pensem que en estos moments l'aigua més barata no és l'aigua duta ni de l'Ebre, ni del Ródano, sinó, segurament, l'aigua que troba quan tapes els forats de les canonades que s'estan perdent al nostre país. L'aigua que s'utilitza, l'aigua que es podria utilitzar i no s'utilitza quan no s'està reutilitzant les aigües depurades en el nostre país. L'aigua que no s'està reutilitzant d'una forma clara, utilitzant d'una forma clara en els regadius valencians. L'aigua que s'hauria d'aconseguir en este país i que no està arribant al nostre país perquè algú l'està gastant d'una forma no massa raonable en regs insostenibles en Castella-la Manxa. I una sèrie de coses d'aquests tipus. Pensem que abans de plantejar-nos altres coses, des de les dessaladores fins els transvasaments, hi ha moltíssimes coses a plantejar-se.

I d'alguna forma les preguntes que plantegem, que no volem que siguen les úniques, però sí que ens agradaria que aquestes constaren, que foren unes preguntes a les quals la comissió donara una resposta el més clara possible, doncs d'alguna manera pensem que són preguntes fonamentals. En estos moments la política de demanar més aigua sense preocupar-se de com es gestiona la demanda, és una política del segle XIX, del segle XX, però no és del segle XXI, per un motiu molt clar: l'aigua és un recurs almenys tan escàs com en estos moments ja comença a ser el petroli. I si no fem una gestió seriosa d'este anem a tindre problemes clarament irresolubles.

Gràcies.

El senyor president:

Gràcies a vosté, senyor Ribó.

Per part del Grup Parlamentari Socialista, el senyor Godoy té la paraula per a defensar la seua proposta i, si ho estima convenient, per a fixar posició respecte dels demés grups.

El senyor Godoy García:

O bien porque vemos que en estos temas de lo que concierne a la Generalitat Valenciana -y termino, señor presidente-, realmente la petición de informes es que es inusitadamente escasa, eh. Es que solo piden ustedes tres informes. Yo les rogaría que eso lo consideraran. Por parte de nuestro grupo se han pedido dieciocho informes, y que hicieran un esfuerzo para aprobar alguna de esta documentación.

El senyor president:

Moltes gràcies, senyor Godoy.

Senyor Soler, té un torn de quinze minuts per a defensar la seua proposta de pla de treball, i inclús si aixina ho estima, per a fixar posició respecte de les propostes que ha defensat tant el senyor Ribó com el senyor Godoy.

Té la paraula, senyor Soler.

El senyor Soler Garibo:

Aixina ho vaig a fer, senyor president. Moltes gràcies.

Quant a la proposta d'Esquerra Unida, mire, tant el qüestionari com la llista de compareixences responen al plantejament polític d'Esquerra Unida. M'agradaria puntualitzar una sola cosa, i és que en els dos casos que menciona de municipis importants que no tenen depuradora, estan en la situació següent.

Carcaixent, la depuradora Alzira-Carcaixent està en execució pel Ministeri de Medi Ambient. Es va adjudicar en 2002 i estava previst que estiguera acabada al juliol de 2005, però encara no ha entrat en servici. Sagunt-nord, la Generalitat té en marxa la construcció de la nova depuradora de Canet d'en Berenguer, Sagunt, Sagunt-Almardà. El concurs de projecte i obra està actualment adjudicat provisionalment, i s'està acabant de redactar el projecte per a iniciar les obres immediatament.

La resta de les seues propostes són més pròpies de plantejar-se quan calga elaborar el dictamen. Les seues propostes són coherents, com també és lògic, amb el criteri que vostés tenen sobre estes qüestions, però que de cap mode nosaltres compartim. Però al llarg de les sessions d'esta comissió, i sobretot arran de les compareixences que se celebren, tindrem oportunitat de discutir tals criteris.

Quant a la petició de compareixences, entenc que vosté les ha retirades per a presentar-les després en temps i forma i en termini, considere que la seua senyoria s'ha avançat al calendari. Per tant, com les ha retirades, doncs ja s'ha ficat diguem dins del calendari, eh.

Respecte dels criteris de treball i d'estudi de la problemàtica i les seues possibles solucions, podrà comprovar que el punt primer de l'últim epígraf de la proposta del meu grup, el Grup Parlamentari Popular, deixa ben clar que la comissió podrà realitzar, d'acord amb la seua mesa, un altre tipus d'activitats en què s'inclouen possibles visites. Vosté especifica aquelles que volen realitzar, que jo no li dic que no però tampoc li puc dir que sí, perquè això no és este el moment; ja en temps i forma se decidirà. Però sí en caràcter general, segons l'acord quan toque que prenguem.

La petició de documents, estem d'acord en la seua petició generalitzada, però és convenient que l'acord s'adopte de forma específica, i per això, a més de les nostres, recolzarem moltes altres del PSPV en les que estan incloses l'esperit i el contingut de les que vosté planteja. I part de la seua intervenció seria més pròpia com a aportació al dictamen. Perquè vosté ha fet una part d'anàlisi de la situació i una altra part en què ja apuntava o plantejava solucions. El nostre punt de vista, eixes solucions n'hi haurà que deixar-les al final quan hàgem sentit a tots, i ens hàgem sentit tots uns a altres i deixar les solucions per al dictamen.

Totes eixes preguntes que diu vosté, senyor Ribó, no formen part del pla de treball però sí que són molt interessants. Mos han paregut molt interessants i apropiades. Perquè les puga plantejar, si aixina ho estima, per suposat, convenient, a les persones que compareguen en el seu dia en esta comissió. Perquè no és objecte de la proposta de treball, no d'esta sessió sinó d'una altra sessió.

Podíem estar d'acord en algunes de les manifestacions que vosté fa. Però no és el tema d'esta sessió. L'objecte és, elaborar en la forma que la pròpia comissió determine, un dictamen que arreplegue la problemàtica de la sequera que afecta a la Comunitat Valenciana. Les demandes que se deuen fer als respectius governs, i les respectives solucions, com deia abans, que el dictamen ha d'anar encaminat i ha de tindre dos parts, una part d'anàlisi i una de solucions. Crec que les seues senyories no deuen avançar-se de moment a eixes possibles solucions.

Bé. Quant a la proposta del Grup Socialista, el senyor Godoy ha fet una defensa del programa Aigua, i també crec que molt gran part de la seua intervenció l'ha dedicada a contar i a cantar les glòries del programa Aigua. I per tant, està també avançant-se al dictamen de la comissió; és a dir, està ja assentant una sèrie de bases, que jo crec que no deuríem caure en eixe error, perquè seria faltar al respecte o a la professionalitat d'aquells tècnics que, a criteri nostre, a criteri d'estes senyories, siguen persones expertes que vinguen ací.

Si ja s'avancem al dictamen o els diguem el que hem de dir com a conclusions, mal comença esta comissió. Crec que hem de ser molt respectuosos en les afirmacions que fem. I respectar a les persones que en el futur vindran per ací. Repasse, senyor Godoy, un poquet la memòria, les hemeroteques, el Pla hidrològic nacional del Partit Popular, Convergència i Unió el votà també a favor, eh. Repasse les hemeroteques o repasse la memòria.

Mire, també ha dit que en la proposta del Grup Parlamentari Popular hi ha escassa documentació. Doncs bé, mosatros, com li dic, som molt respectuosos en el treball d'esta comissió. I hem demanat la documentació que considerem oportuna i necessària. I no hem recalcat el que ja sabem o el que ja està fet o el que ja està fent-se. Per tant, considerem que el que està fet està molt bé, però a pesar d'això estem en un mal moment de sequera i volem un tipus de solucions. Per això, hem demanat la documentació. No demanar per demanar tot allò que podíem haver demanat al Consell una sèrie de memòries, d'obres que s'han fet i tal, i hem considerat que això no era oportú, sinó que oportú és mirar més al present i al futur que no mirar al passat.

Que el que es referix a la documentació concreta que presenta el Grup Socialista, la petició de documentació i informes al Consell, les propostes del Psoe coincidixen, en general, amb les propostes presentades pel PP. Mire, concretament, els punts 3, 4, 5, 6, 7, 8, 9 i 10 estan tots englobats en els tres punts del segon apartat de petició de documentació de la proposta del PP. Els punts 12 i 17, referents al Patricova, entenem que no són rellevants quant a l'objectiu de la comissió, i tampoc l'11, que, pel que es referix a reutilització, és una reiteració del punt 10, i pel que es referix a llargària d'emissaris, profunditat d'abocaments, etcètera, no té relació amb els treballs de la comissió. També són irrellevants per a estudiar les causes i conseqüències de la sequera els punts 13 i 18 referents a evolució pressupostària.

Quant a les peticions de documentació dirigides al Ministeri de Medi Ambient, les confederacions o les seues empreses, la majoria d'elles, són totalment anodines, sol·liciten documents ja publicats i fàcilment accessibles. El que jo dia abans, són treballs que ja estan fets, documents que ja estan publicats i coses que ja estan passades, que al nostre mode de vore no toquen ara en esta comissió, incloent-hi compareixences parlamentàries de la ministra de Medi Ambient, plans hidrològics de conca, sentències del Tribunal Suprem, doncs, que això està ja a l'abast de tots, són documents publicats i no tenen res de nou i no tenen res a aportar, perquè, com vosté dia, que no partim de zero, vosté mateixa ho dia, no partim de zero. Per tant, tot això ja ho tenim ací. Del que es tracta és de parlar del present i del futur, jo diria quasi més del futur que del present.

No obstant, n'hi han molts altres punts de la seua petició de documentació que en el moment de la votació li demanaré, senyor president, si a vosté li pareix bé, votació separada, perquè mos pareix molt bé que s'aproven alguns dels punts de la proposta del Grup Socialista.

N'hi han també quatre punts, el 34, 40, 41 i 44, que si vosté accepta ampliar-los a mode de transaccional. , no seria una transaccional sinó una. , però, bé, perquè ens entengam en llenguatge parlamentari, a mode de transaccional, eixos punts que he dit abans, doncs, afegint-hi alguna cosa, també les votaríem a favor.

Seria, el punt 34, afegir: «així com de les que se sol·licita que se mantinga la presa»; el punt 40, afegir també: «i de la Mancomunitat Canales del Taibilla»; el punt 41, afegir els punts 3 i 4 de la proposta del Grup Parlamentari Popular; i el punt 44, substituir: «anys 2004, 2005 i 2006», per: «des de la creació del Seiasa».

I la nostra proposta, que vosté dia que era insuficient, total, jo estic convençut que no és insuficient, que és clara, concreta, com deu ser i encaminada concretament al treball que se pretén d'esta comissió. No hem d'oblidar que estem passant una sequera, la més forta des de l'any 1947, des que se tenen dades de pluviometria, les dades pluviomètriques pitjors dels últims sixanta anys són les de l'any passat, per tant, davant d'eixa situació extrema, doncs, cal buscar solucions extremes, i d'ahí que en tot això que estem fent des del Govern de la Generalitat i, segons vosté, el programa Aigua, que des del punt de vista nostre està molt arrere encara de donar les solucions que plantejava clarament el Pla hidrològic nacional del Partit Popular, des del nostre punt de vista, com dic, està molt arrere de donar eixes solucions, no tenim per això. , el fet que esta comissió té de donar un pas més. A més de tot el que s'està fent, té de donar un pas més i té d'anar més allà i tenim de sentir experts de tot el món, sense avançar-se en el dictamen, com dia abans, i ser molt respectuosos en el que mos diguen, per després donar trasllat d'eixes aportacions en el dictamen als governs, que, en definitiva, són els que tenen la competència per a aplicar eixes mides que d'esta comissió estic segur que eixiran.

Volem, des del Grup Parlamentari Popular, un dictamen ambiciós, un dictamen que oferixca solucions per al present i per al futur. Ací s'ha dit, pels dos portaveus dels grups parlamentaris que m'han precedit en l'ús de la paraula, que la sequera en la Comunitat Valenciana, o les sequeres, en plural, millor dit, són cícliques. Bé, doncs, hi estem d'acord, però volem, si és possible, quan aplegue cíclicament la següent sequera, que tingam el problema solucionat estructuralment per a sempre, i d'ahí la importància que li donem a esta comissió.

Que ací necessiten mesures externes, aportacions externes, està clar, perquè hi ha un dèficit d'aigua. Necessitem consells de gent de fora que vinga a contar-mos les seues experiències, perquè ací, des del nostre punt de vista estem fent bé les coses, si ens comparem amb la resta d'Espanya. Dades, poquetes, perquè del que es tracta és de parlar de present i de futur, però sí que cal deixar clares una sèrie de dades.

Quant a estalvi d'aigua de reg en l'agricultura, tenim 350. 000 hectàrees de regadiu en la Comunitat Valenciana, de les quals, al principi d'esta legislatura, ja ne teníem a reg per goteig 175. 000, és a dir, el 50%, i quan s'acabe esta legislatura la previsió és que ne tingam ja 230. 000, això vol dir el 64% del regadiu de la Comunitat Valenciana. 64%, quan en la resta d'Espanya sols el 8%. Per tant, eixa dada és contundent. Això, segons diuen el experts, el passar de reg a manta a reg per goteig, implica un estalvi del 40% d'aigua.

Quant a reutilització, tot lo món sap que reutilització d'aigües. , que reutilitzem 300 hectòmetres cúbics a l'any dels 500 que se generen. És a dir, que hi han 500 hectòmetres cúbics a l'any que se depuren i dels quals el 60%, és a dir, 300, s'estan ja reutilitzant. Per tant, si ja som líders en Espanya en reutilització, sabem regar millor que ningú, sabem regar estalviant més aigua que ningú. , o siga, la cultura de l'aigua ací no la vaig a descobrir jo, quan tenim el Tribunal de les Aigües, orgull de l'alcaldessa i de tots els valencians, que ja és més que mil·lenari, per tant, ningú mos té d'ensenyar als valencians com s'administra l'aigua

, per tant, com ja estem administrant-la bé, doncs, volem anar un pas més cap allò i que mos aporten solucions que, a la millor, mosatros no hem segut capaços de trobar-les o de vore-les o que sempre és bo.

Jo crec que una comissió en la qual vinguen experts i mos expliquen les seues experiències i el que cal fer, no pot ser mala mai, mai pot ser mala. Ara, si n'hi ha algú que li sap mal que li diguen les veritats a la cara, no és eixe el nostre problema. Ací, per mosatros, que vinguen les persones, els experts, i que mos conten

, no mos molesta per a res, sinó que, després ja, la nostra funció serà traslladar eixe dictamen als governs i serà el moment de menejar fitxa els governs.

Per la meua part, res més i moltes gràcies.

El senyor president:

Moltes gràcies, senyor Soler.

Senyor Ribó, m'ha insinuat que vol intervindre per a torn de rèplica? , no? , o li ho paregut a la presidència?

El senyor Ribó i Canut:

Tinc un dubte formal: no sé si puc intervenir com a torn de rèplica o és únic.

El senyor president:

Sí, com a qüestió d'ordre, primer com a qüestió d'ordre .

(ininte­l·ligible)

, i després, si vol.

(inoïble)

El senyor Ribó i Canut:

Sí, com una qüestió d'ordre. Imagine que és un torn de rèplica de tots els grups a tots els grups, no?

El senyor president:

El senyor Ribó i Canut:

Anem a vore, nosaltres no tenim cap inconvenient que es demanen totes les informacions que faça falta. O siga, ens agradaria que es demanaren totes les informacions per part de tots els grups, perquè entenem que com més informació hi haja millor.

(S'interromp la gravació)

Sí, perdó.

S'haurien de conéixer totes les informacions i fins i tot aquelles coses, doncs, a on n'hi han diverses informacions, perquè, per exemple, doncs, s'han formulat determinats nombres quant a reutilització d'aigua en este país, doncs, que nosaltres no tenim la mateixa informació i seria bo de contrastar entre els diferents tècnics, els diferents especialistes. No és eixe el problema.

A nosaltres sí que, d'alguna manera, el que no ens agrada d'aquestes tècniques és que s'està decantant en una direcció determinada ja la sol·licitud d'informació. Quan nosaltres veiem, per exemple, la sol·licitud d'informació que demana.

El senyor president:

Senyor Ribó, perdone, està replicant ja? , eh?

El senyor Ribó i Canut:

Estic entrant en rèplica ja, sí, sí, efectivament.

Quan nosaltres veiem, per exemple, la sol·licitud de documentació que demana el Partit Popular, doncs, ens crida l'atenció que una part molt substancial està referida directa o indirectament al programa de transvasaments. És evident, nosaltres ho entenem, que el Partit Popular considera que la solució als problemes de l'aigua vénen per part dels transvasaments, el punt 1 està referit a açò, el punt 2 és per contraposició a l'1, el punt tercer es refereix al Xúquer-Vinalopó, el punt 4 i el punt 5 es refereixen també al Xúquer Vinalopó, etcètera, etcètera.

Aleshores, a nosaltres sí que ens agradaria que es poguera rebre també informació, com nosaltres hem sol·licitat, i estaríem disposats que tota la informació es poguera rebre, per suposat, però en totes les direccions. Sí que hi ha unes idees que voldríem ressaltar: quan es parla d'aigua, jo crec que ja el terme

aigua

és un terme molt ambigu, deliberadament ambigu. Per exemple, quan es diu «aigua per a tots», no es distingeix entre diversos nivells de l'aigua.

Jo crec que hi han tres nivells d'aigua dels quals hauríem de parlar d'una forma diferenciada. Hi ha un nivell bàsic d'aigua per a viure, que l'ONU estableix en 30-40 litres per persona i dia, que és un dret humà bàsic que s'hauria de garantir d'una forma clara; hi ha un segon nivell, que és un servei públic, que hauria d'estar sotmés, doncs, com estan sotmesos tots els serveis públics, doncs, a unes taxes, etcètera, diferenciades; i hi ha un tercer nivell, que jo crec que s'ha de diferenciar clarament, l'aigua negoci, l'

, l'aigua per al golf, etcètera, que hauria d'estar sotmés, doncs, al que qualsevol persona que d'alguna manera rep una classe d'economia és la primera, i és les lleis de l'oferta i la demanda. I és, en definitiva, que hauria d'estar sotmés, doncs, als preus que costa que arribe l'aigua.

Jo crec que hauríem de fer un esforç en este tema. La directiva marc de l'aigua, per la qual ens regirem i per la qual no es regia el pla hidrològic aprovat pel Partit Popular en el seu moment, perquè encara no estava vigent, doncs, jo crec que deixa molt clares algunes idees. La primera és que els rius no són canonades d'aigua, són serveis, són ecosistemes que cal conservar i que és important conservar, perquè és la millor manera d'obtenir aigua en quantitat i en qualitat. Hi ha un segon aspecte que jo crec que hem d'insistir ací d'una forma molt clara, i és el tema, concretament, que l'aigua. , s'han de pagar els costos. Jo crec que en este país hem estat sistemàticament acostumats que determinats sectors pensen que l'aigua té un cost tirant a zero i, per tant, les corbes de demanda-preu són molt clares en eixe sentit, per tant, la demanda tendeix a infinit.

Jo crec que si l'aigua tinguera un cost determinat, els seus consums, les seues demandes, i ahí estem parlant, senzillament d'economia, és una llei bàsica d'economia, es reduirien d'una manera clara.

A mi em fa l'efecte que hauríem de parlar d'aquestes coses quan es parla dels transvasaments, quan es parla de determinats elements, per açò nosaltres plantegem d'una forma clara que es parle de gestió de la demanda. I jo, per descomptat, sí que voldria, i amb açò acabaria aquest torn de rèplica amb una idea: hem de reflexionar, quan ens plantegem el tema dels transvasaments, que Espanya, el País Valencià i Espanya estan en la Unió Europea i que estem sotmesos a una directiva marc de l'aigua i que esta directiva marc diu una cosa molt clara, i és que l'aigua a partir d'ara haurà de pagar els seus costos, tots els seus costos.

I, per dir-ho aixina, no podem mirar enrere, ja no hi ha enrere. Amb aquesta directiva marc, determinades coses que s'aprovaren per l'estat espanyol, em referixc al pla hidrològic, ja no es poden tornar a aprovar, perquè en la Unió Europea no serien legals.

Gràcies.

El senyor president:

Gràcies a vosté, senyor Ribó.

Vol replicar-li al senyor. ? Té la paraula.

El senyor Soler Garibo:

Moltes gràcies, senyor president.

Amb molt brevetat, mire, les dades que jo he donat són oficials, són dades de la conselleria, per tant, si vosté les fica en dubte, no és el meu problema, són dades de la conselleria.

Quant a les aportacions externes via transvasaments, bé, mosatros coherents, ahí està el Pla hidrològic nacional, que el derogà el Partit Socialista, per tant, la nostra postura era la mateixa quan férem el PHN que és la mateixa ara.

I no volem condicionar el dictamen. És a dir, que mosatros anem a demanar els compareixents que cregam oportuns, però sense condicionar el dictamen.

I vosté, jo desprenc de la seua intervenció, que m'ha paregut coherent també, són els mateixos plantejaments que fa vosté sempre, però que seguixc opinant, humilment, que seguix avançant-se al dictamen, que vosté ja trau conclusions que, en opinió d'este humil diputat, doncs, no devia traure!

I, després, si quan vinguen els compareixents, vosté diu que si van a anar en el mateix sentit, doncs, vosté tindrà un torn d'intervenció, tindrà un torn de preguntes i tindrà un torn d'arguments per a discutir amb eixes persones que vinguen, si les tesis d'ells o les de vosté són les més adequades. Eixe serà el moment en què el que vosté apuntava ara, doncs, plantejar-ho i que tinga realment efecte.

Res més i moltes gràcies.

El senyor president:

Gràcies a vosté, senyor Soler.

La presidència, al fil del que acaba de dir el senyor Soler, vol aclarir que quan se produïxquen eixes compareixences, si aixina ho estima la comissió, no serà per a discutir, seran sessions informatives, seran els nostres invitats que podran exposar els seus criteris i mosatros preguntar, però mai debatent ni discutint, eh?

Gràcies.

Té la paraula per a replicar, supose que al senyor Soler.

El senyor Godoy García:

O queremos saber cuál es el estado de las obras del postrasvase. Sabemos que no han empezado, pero queremos que venga alguien aquí y nos diga por qué no han empezado y cuándo van a empezar y qué es lo que va a suceder, y eso ustedes, la verdad es que tampoco preguntan. O sobre abastecimiento de agua, queremos que sean un poco más concretos y, miren, la verdad es que no utilizamos un lenguaje extraño. Es muy comprensible, está prácticamente en el PIE de esa manera. Queremos saber el abastecimiento de la Plana de Castellón cómo está; esos problemas reconocidos por el Consell de deficiente calidad por concentración excesiva de nitratos y cloruros, qué es lo que ha pasado; el abastecimiento a las comarcas del Maestrazgo y Els Ports, esos problemas de cantidad, de conducciones, de depósitos, de nuevos pozos, qué es lo que se está haciendo; el abastecimiento de agua potable a El Camp de Morverdre, cómo va, o a El Camp de Túria, o al área metropolitana de Valencia; o el abastecimiento de agua potable a las comarcas de La Ribera, esos problemas de calidad debido fundamentalmente a concentración de nitratos, exactamente qué se está haciendo; o en La Costera, también problemas de calidad, o en La Safor, problema de calidad y de cantidad, sobre todo en verano, Marina Alta, Vinalopó. Creo que es bastante más concreto que decir al Consell: «Haga usted una información de abastecimientos».

Y, bueno, simplemente decir, que en cuanto al plan de trabajo de L'Entesa, por parte de nuestro grupo vamos a votarla afirmativamente.

El senyor president:

Gràcies, senyor Godoy.

Per a rèplica al senyor Godoy, el senyor Soler té la paraula.

El senyor Soler Garibo:

Gràcies, senyor president.

Puntualitzar algunes de les coses que ha dit el senyor Godoy. Jo no he qualificat totes les propostes de vostés igual. Jo les he disseccionat. Per exemple, he dit textualment que en algunes coincidixen en general, coincidixen en general. Vol dir que perseguixen els mateixos objectius. I després, he dit, textualment: «Sol·liciten documents ja publicats i fàcilment accessibles incloent compareixences parlamentàries de la ministra de Medi Ambient, plans hidrològics de conca, sentències del Tribunal Suprem, etcètera». Per tant, considerem que això que està a l'abast de tot el món, de qualsevol diputat que vullga estudiar-s'ho, no és necessari.

Jo, seguisc opinant que no sé si vostés perquè votaren en contra a la creació d'esta comissió o per què, no acaben de situar-se en l'objectiu que perseguix esta comissió. I això no és la voluntat del Grup Parlamentari Popular. Això és el que diu el reglament de la cambra de com ha de funcionar esta comissió i quins són els objectius.

Els objectius de la comissió són el que hem dit per activa i per passiva, elaborar un dictamen i, per això, mosatros interpretem que n'hi han moltes coses que ja estan fetes, que són passat, que mos pareix molt bé que vosté vullga per a major glòria i honor del seu govern de la nació espanyola, que isquen ací a relluir, però que mosatros considerem, una altra vegada, que són irrellevants i anodines.

Per tant, hem estudiat amb molta estima el seu document i, com li dic, pense que és una aportació important la que vostés fan, i anem a acceptar 14 de les propostes que vostés plantegen i possibilitat de modificar-ne 4. Per tant, considerem que ningú mos pot acusar, al Grup Parlamentari Popular, de no voler consensuar els treballs d'esta comissió.

Per tant, estic a la disposició del senyor president per a dir-li, quan ell m'ho indique, quins són els punts de votació separada.

Moltes gràcies.

El senyor president:

Gràcies a vosté, senyor Soler.

Per jo he entés que el senyor Godoy ha demanat la possibilitat de fer algunes transaccionals i que vosté no està en contra. Per tant, si volen, fem un descans de cinc minuts perquè intenten posar-se d'acord en eixes que tant el senyor Godoy com vosté han dit que estan dispostos a transaccionar.

Se suspén la sessió durant cinc minuts.

(Se suspén la sessió a les 17 hores i 50 minuts)

(Es reprén la sessió a les 17 hores i 59 minuts)

El senyor president:

(Inoïble)

. en quatre possibles transaccionals. Han estat dialogant i per a deixar clar quin ha segut l'abast de l'acord, té la paraula el senyor Godoy.

El senyor Godoy García:

El senyor president:

Moltes gràcies, senyor Godoy.

Senyor Soler.

El senyor Soler Garibo:

Gràcies, senyor president.

Subscriure el que ha dit el senyor Godoy, per no repetir-ho en benefici del procés. La 34, 40 i 44 i dir que hem oferit també transaccionar la 41, també afegint, sense llevar res del que ficava la proposta del Grup Socialista, afegir: «Informe sobre la situació dels fons Feder concedits per al finançament del transvasament Xúquer-Vinalopó, quantitats percebudes per l'Estat i obligacions i responsabilitats resultants del canvi de projecte. Informe sobre el grau d'execució i ajudes Feder certificades corresponents als projectes d'Aquamed de la Mancomunitat de Canales del Taibilla i de les confederacions hidrogràfiques del Xúquer, Segura i Ebre, inclosos en l'eix 3, medi ambient, entorn natural i recursos hídrics del programa operatiu de la Comunitat Valenciana 2000-2006». Mos haguera agradat que s'haguera acceptat, perquè indubtablement també haguera millorat el document, però no passa res. De quatre que n'hem oferit, se donem per satisfets, n'han acceptat tres.

I, després, quan el senyor president m'ho demane, li donaré els blocs de votació.

El senyor president:

Gràcies, senyor Soler.

Senyor Ribó, vol fixar posició?

El senyor Ribó i Canut:

Sí, sí. A mi me sembla molt bé que s'haja arribat a una sèrie de transaccionals, que d'alguna manera presumiblement ampliaran la informació que a aquesta comissió se li pot aportar. Nosaltres no ens oposem. Lamentem que la informació no siga més àmplia. Tenim la sensació que la informació que es demana al final de tot el procés, d'alguna forma dóna la sensació que el problema de l'aigua és un problema només de l'Estat, i jo crec, estem convençuts que el problema de l'aigua no és només un problema estatal. També és un problema comunitari, també és un problema municipal, és un problema on totes les institucions haurien, han de col·laborar. Realment estan tenint una gestió, elements de gestió d'esta i, per tant, haurien d'aportar documentació d'esta com nosaltres ho hem plantejat.

Bé, ens sembla bé la informació, però tenim una xicoteta sensació. Pensem que el que estem debatent avui és una qüestió prou accidental i tenim la sensació que els elements fonamentals d'aquesta comissió no van a estar en els informes sinó que van a estar en altres aspectes de la comissió. I, per tant, manifestem ja, avancem que a nosaltres ens sembla bé tota la informació, ens sembla insuficient aquesta informació i, per tant, ens abstindrem en el plantejament respecte al que s'ha demanat, perquè ens sembla totalment insuficient, però ens sembla bé tota la informació que es vullga aportar.

És una pena, volem manifestar, que d'alguna manera no s'haja contemplat la posició del nostre grup en el sentit de buscar una informació d'alguna forma més dirigida a problemes específics de l'aigua i potser menys dirigida a problemes concrets de gestió política dels dos grups, l'un dirigit per part estatal i, l'altre, dirigit per part autonòmica.

Entenem que el problema de l'aigua s'hauria, si se'm permet d'alguna forma, de tractar d'una manera més global, menys. , un poquiu més distanciada de la gestió diària política dels diferents grups parlamentaris. L'aigua és un problema de tots, i l'aigua s'hauria de fer un tractament més global. No hauria de servir mai com una eina de confrontació política i, en aquesta sessió, continuem tenint la terrible sensació que tinguérem en el procés de constitució: que el problema de l'aigua que es planteja hui aquí, no serà per resoldre el problema de l'aigua sinó per a utilitzar-lo de cara a les properes eleccions del 2007.

Gràcies.

El senyor president:

Gràcies a vosté, senyor Ribó.

Finalitzat el debat, cal passar a votació en la forma que hem acordat amb anterioritat. Per tant, cal votar ara la proposta que ha presentat i que ha defensat el senyor Ribó en nom del Grup Parlamentari Esquerra Unida-Esquerra Valenciana-Els Verds: Entesa, però fem observar a les seues senyories que d'eixa proposta, el punt 2, el punt 3 i el punt 4 han segut retirats, supose que de forma transitòria per part del senyor Ribó, i només queden vius el punt 1 i el punt 2. Si alguna de les seues senyories volen que se voten separadament o, del contrari, els votem de forma conjunta.

O siga, entenem que del pla presentat pel senyor Ribó, només queda viu el punt 1 i -perdó- i el punt 3 -ho he dit malament-. S'ha retirat el 2, el 3 i el 4.

Queda viu -repetisc i demane disculpes- el punt 1 i el punt 5.

Vol alguna de les seues senyories que se vote separadament o volem votar-les conjuntament?

Moltes gràcies, senyor Godoy. Gràcies, senyor Soler.

Vots a favor del punt 1. La presidència advertix que és amb independència que se puguen aprovar altres punts d'altres iniciatives. O siga, que aprovar uns determinats punts no implica que no se voten altres i se puguen incorporar tots en un document conjunt.

Vots a favor del punt 1 i el punt 5 de la proposta d'Esquerra Unida-Els Verds? Gràcies. Vots en contra? Gràcies. Vots en contra? Gràcies. Per 9 vots en contra i 6 a favor queden rebutjats.

Passem ara a la proposta de treball que presenta el Grup Parlamentari Socialista i que ha defensat el senyor Godoy. Si les seues senyories no tenen inconvenient, votaríem, en primer lloc, les tres transaccionals a les quals s'ha arribat a un acord, que són els punts 34. , en la forma que vaig a llegir a les seues senyories perquè queda constància.

El punt 34 de la proposta socialista diu en el document original -està referint-se a la petició de documentació-, diu concretament: «A la Confederació Hidrogràfica del Xúquer: informe sobre peticions formulades a la confederació hidrogràfica per usuaris i entitats sol·licitant el canvi de presa a l'assut de la Marquesa». I ara quedaria: «A la Confederació Hidrogràfica del Xúquer: informe sobre peticions formulades a la Confederació Hidrogràfica del Xúquer per usuaris i entitats sol·licitant el canvi de presa a l'assut de la Marquesa, així com les que hagen sol·licitat que es mantinga la presa.

la presa de Cortes de Pallás, fins data 2 de maig». O siga, que en les dos situacions, les peticions que s'hagen presentat fins el 2 de maig. Estem d'acord?

Vots a favor d'esta proposta 34 transaccionada? Gràcies. Per unanimitat queda aprovada.

La següent transaccional és a la proposta 40, també del Grup Parlamentari Socialista, que deia en el document original: «A la Confederació Hidrogràfica del Segura: inversions en matèria d'aigua de la Confederació Hidrogràfica -posa una jota, que deu ser una ese- del Segura -ho rectifiquem- en els últims deu anys». I ara diria: « A la Confederació Hidrogràfica del Segura: inversions en matèria d'aigua de la Confederació Hidrogràfica del Segura en els últims deu anys i de la mancomunitat Canals del Taibilla.

I de les inversions de la mancomunitat. Podem posar: i a la mancomunitat i de la. , si els pareix bé. La presidència està per a interpretar el que vostés diguen.

La proposta del senyor Soler era que s'especificaren també les inversions de la mancomunitat. I vosté què vol? Inversions de la mancomunitat o inversions a la mancomunitat?

Llavors diria: «A la Confederació Hidrogràfica del Segura: inversions en matèria d'aigua de la Confederació Hidrogràfica del Segura en els últims deu anys i que se sol·licite també a la mancomunitat del Canal del Taibilla les inversions realitzades». Està clar? Estem d'acord?

Estem d'acord, senyories?

Passem a votar la proposta 40, del Grup Socialista, en la forma que queda ara. Vots a favor? Gràcies. Per unanimitat queda aprovada.

La següent és la. -la 41 no hi ha hagut acord-, la 44. La 44, que en el document original del Grup Socialista diu: «A Seiasa de la Meseta sud: informe sobre actuacions realitzades o previstes per Seiasa a la Comunitat Valenciana en matèria hidrològica i per a modernització de regadius durant els anys 2004, 2005 i 2006». Diria: «Informe sobre les actuacions realitzades o previstes per Seiasa a la Comunitat Valenciana en matèria hidrològica i per a modernització de regadius durant el període que va des de la creació de Seiasa fins el dia de hui». Estem d'acord?

Vots a favor d'esta proposta? Gràcies. Per unanimitat queda aprovada.

Ara procedix votar la resta de propostes que hi ha en el pla de treball del Grup Socialista. Si algun grup vol. Sí, diga'm, senyor Soler.

El senyor Soler Garibo:

Senyor president, jo demanaria dos blocs. Li vaig a dir, si vosté vol prendre nota, el bloc més xicotet. En el bloc més xicotet entraria la proposta 19, de la 23 a la.

El senyor president:

El senyor Soler Garibo:

La 19, de la 23 a la 28, ambdues incloses, la 31, 33, 35, 36, 38, 42 i 45. I la resta en un altre bloc.

El senyor president:

Senyor Ribó, vosté vol fer alguna. Està d'acord amb el desglossament? Bé.

Si les seues senyories no tenen inconvenient, podem votar primer les que ha demanat que es desglossen el Grup Parlamentari Popular. Seria votar en un mateix bloc la proposta 19, de la 23 fins la 28, ambdues incloses, la 31, 33, 35, 36, 38, 42 i 45. Estem d'acord, senyories? Vots a favor d'estes propostes? Gràcies. Per unanimitat queden aprovades.

I ara pertoca votar la resta de propostes del Grup Parlamentari Socialista, que si no hi ha inconvenient, es poden votar conjuntament, excepte que el senyor Ribó demane algun. Bé. La resta de propostes que estan enumerades des de la número 1 fins la 45, i que no són cap de les quals acabem de votar afirmativament i que consten en el document del Grup Socialista. Vots a favor d'estes propostes? Gràcies. Vots en contra? Gràcies. Per 9 vots en contra i 6 a favor queden rebutjades.

Procedix ara, senyories, passar a la votació del pla de treball que presenta el Grup Parlamentari Popular i que ha defensat el senyor Soler. Algun grup vol fer algun desglossament d'este document o pensen que es pot votar conjuntament? , advertint que el que s'aprove d'este document serà complementat amb les votacions afirmatives que amb anterioritat hem fet del document del Grup Parlamentari Socialista.

Senyor Godoy, té la paraula.

El senyor Godoy García:

El senyor president:

Senyor Godoy, es referix al punt primer:

del Ministeri de Medi Ambient i, segon,

de l'administració de la Generalitat? Bé.

Vots a favor del punt primer? Gràcies. Vots en contra? Gràcies. Abstencions? Gràcies. 1 abstenció, 5 vots en contra i 9 a favor. Queda aprovat el punt primer del document presentat pel Grup Parlamentari Popular.

Votem ara el punt segon. Vots a favor del punt segon? Gràcies. Vots en contra? Abstencions? Gràcies. 1 abstenció i 15 vots a favor. Queda aprovat el punt segon del document del Grup Parlamentari Popular.

El següent punt es referix a compareixences, que té tres punts també. Les seues senyories volen desglossar-lo o es pot votar conjuntament?

Ara correspon votar. com han demanat votació desglossada, es poden votar conjuntament els dos punts que queden, compareixences i estudi de la problemàtica i possibles solucions, amb els punts que cada un d'elld engloba, o de forma separada. Com les seues senyories vullguen. El de compareixences té tres punts i el d'estudi de la problemàtica i possibles solucions té dos punts. La presidència i la Mesa estem d'acord que es vote de la forma que les seues senyories demanen, o conjuntament cada un d'eixos dos epígrafs o separadament els punts de cada un dels epígrafs. Com vullguen.

Sí, senyor Godoy.

El senyor Godoy García:

(El senyor president parla sense micròfon)

(El senyor president parla sense microfon)

El senyor president:

Vots a favor de l'epígraf de compareixences amb estos tres punts? Gràcies. Vots en contra? Gràcies. Abstencions? Gràcies. 1 abstenció, 5 vots en contra i 9 a favor. Queden aprovades les compareixences i els tres punts que engloben este epígraf en el document del Grup Parlamentari Popular.

Queda ara només per votar un epígraf, estudi de la problemàtica i possibles solucions.

Hem votat, hem votat les compareixences, els tres punts que estan englobats en l'epígraf de compareixences i el resultat de la votació ha sigut: 1 abstenció, 5 vots en contra i 9 a favor. Per tant, ha quedat aprovat l'epígraf de compareixences del document del Grup Parlamentari Popular amb els tres punts, que engloba l'1, 2 i 3.

Només queda ara per votar «estudi de la problemàtica i possibles solucions», del document del Grup Parlamentari Popular, que també té dos punts, que es pot votar conjuntament o separadament, com les seues senyories vullguen.

Senyor Godoy.

El senyor Godoy García:

El senyor president:

Senyor Ribó.

Passem a votar este epígraf amb els dos punts. Vots a favor de l'epígraf estudi de la problemàtica i possibles solucions del document del Grup Popular, que engloba els dos punts que estan assenyalats? Gràcies. Vots en contra? Abstencions? Gràcies. 6 abstencions i 9 vots a favor. Queda aprovat íntegrament el document del pla de treball presentat pel Grup Parlamentari Popular, al qual se li afegiran els tres punts transaccionals del document del Grup Socialista, que és el 34, 40 i 44, més directament, en el seu contingut del document original del Grup Socialista, els punts 19, del 23 al 28, ambdós inclosos, 31, 33, 35, 36, 38, 42 i 45.

Bé. Senyories, com a conseqüència d'este acord, quant a documentació, la Mesa, la presidència, utilitzant el procediment habitual es dirigirà a les administracions respectives per a recaptar la remissió d'estos documents, i tan prompte com els tinga la comissió, de la forma que vagen arribant, sense esperar-nos que arribe tot el conjunt, anirem o bé convocant la comissió, ho acordarem en el seu moment en la Mesa, o remissió directa als Grups perquè tinguen puntual informació sense demora.

Quant a les compareixences, l'acord diu que s'obri des d'este moment un termini, fins el dia 16 d'este mes, perquè els grups parlamentaris puguen presentar les propostes de compareixença. Senyories, repetisc, l'acord diu que es queda obert des d'este moment un termini, que finalitzarà el dia 16 d'este mes, perquè els grups parlamentaris, per registre públic, puguen presentar les propostes de compareixença. I també s'acorda que la comissió serà convocada per al dia 18, a les quatre i mitja de la vesprada, perquè els grups es puguen pronunciar i adoptar l'acord pertinent d'eixes compareixences.

La Mesa de la comissió, atenent el nombre de compareixences que s'aproven, elaborarà un calendari, que informarà als grups parlamentaris, però que, en qualsevol cas, ha de finalitzar, conforme diu l'acord que hui s'ha adoptat, ha de finalitzar abans de 2007 la substancialitat d'eixes compareixences.

Bé. Quant a l'estudi de la problemàtica i possibles solucions, que també contempla l'acord, la comissió podrà realitzar, per acord, les visites que crega convenient i les anàlisi que crega convenient. Sempre i quan s'acorde, la Mesa està a disposició dels acords que les seues senyories consideren oportuns per a complementar la informació que puguen rebre de les administracions i de les compareixences que s'acorden en el seu dia.

I en el seu moment, la comissió nomenarà una ponència, a proposta dels diferents grups parlamentaris, en la qual estaran representats tots els grups, igual que ocorre en les ponències de caràcter legislatiu, perquè puguen redactar una proposta de dictamen que sotmetran a l'aprovació de la comissió i que, en el seu cas, si és aprovada, serà elevada per a la seua ratificació al Ple de Les Corts.

Si queda algun dubte, en la mesura de les meues possibilitats, estic disposat a aclarir-lo. Del contrari, senyories, entenem que esgotat l'ordre del dia, la presidència i la Mesa agraïx la col·laboració de totes les seues senyories. I s'alça la sessió. Moltes gràcies.

(S'alça la reunió a les 18 hores i 20 minuts)

