La Universitat de València presentarà els treballs a les 17:30 hores en la sala d’actes de la Facultat de Ciències Socials. El primer fa una diagnosi sobre diversitats LGBT i etnoculturals entre l'estudiantat de la Universitat de València, i va ser editat per PUV en 2021. El segon és el titulat ‘Entre la invisibilidad y el empoderamiento. El alumnado gitano de la Universitat de València. Aproximación cualitativa a su realidad’ (Publicacions de la Càtedra de Cultura Gitana, 2023), dels autors Elena Mut Montalvà, Francisco Torres Pérez, Yaiza Pérez Alonso i Jordi Giner Monfort. En l’acte es projectarà també un dels dos curts documentals “Referents. El debat”, que avança en els debats que va obrir el documental “Referents. L’efecte multiplicador”, un projecte audiovisual impulsat des de la Càtedra de Cultura Gitana de la Universitat d’Alacant presentat a la Universitat de València amb motiu de la celebració d’aquest dia l’any 2022.  S’hi debatrà sobre les barreres que troben les i els estudiants gitanos en el seu dia a dia des de l'escola a la universitat. En la jornada intervindran representants de l’estudiantat gitano de la Universitat que han participat en l’estudi.  L’acte, que inaugurarà Sylvia Martínez, vicerectora d’Igualtat, Diversitat i Polítiques Inclusives de la Universitat de València, en companyia de Stephane Soriano, director general de Diversitat de la Generalitat Valenciana, i Elena Mut, degana de la facultat i autora de l’estudi, tindrà lloc el 24 d’abril a les 17:30 h en la sala d’actes de la Facultat de Ciències Socials de la Universitat de València. Cal inscripció prèvia a través del correu electrònic diversitats@uv.es   Amb motiu d’aquesta celebració, dins de la programació de Cultura als campus, hi ha prevista també l’organització d’una conferència-debat sobre la història, cultura i llengua del poble gitano a Espanya, en què participaran Donatella Donato, professora ajudant doctora del Departament de Didàctica i Organització Escolar de la Universitat de València; Santiago Vicente Llavata, professor titular del Departament de Filologia Espanyola de la Universitat de València, i Emilia Heredia Pisa, activista del col·lectiu Las Ganchilleras Luchadoras del barri del Cabanyal. Aquesta conferència-debat, que tindrà lloc el dimecres 10 d’abril a les 12:00 h a la Facultat de Filosofia i Ciències de l’Educació, ofereix un espai de reflexió sobre la valoració cultural de la història i de la llengua romaní a Espanya. Més informació ací.  El 8 d’abril és el Dia Internacional del Poble Gitano, que recorda el Primer Congrés Mundial Romaní de Londres en 1971, i que va culminar amb la institució de la bandera i l'himne representatius del poble gitano. Aquest dia va ser instaurat per a donar a conéixer la realitat i la història d'aquest poble i reivindicar la cultura gitana.
Experimenta, que compta amb la col·laboració de la Fundació Espanyola per a la Ciència i la Tecnologia del Ministeri de Ciència, Innovació i Universitats, entre d’altres entitats, reunirà més de 300 participants entre alumnat i professorat. D’accés lliure, i per a tot tipus de visitants, tindrà 74 parades, amb diferents projectes experimentals STEM desenvolupats per alumnat d’ESO i batxillerat, amb l’ajuda del seu professorat. El públic podrà preguntar pel funcionament de qualsevol dels experiments. Simultàniament, el públic infantil podrà acostar-se al taller Fisicalàndia, on es construiran i es podran entendre demostracions senzilles basades en fenòmens naturals.  Experimenta, a més de la fira, és un concurs en el qual es premien els millors projectes, incloent el més votat pel públic. Un jurat constituït per professorat universitari i de centres de secundària valorarà el bon funcionament i, sobretot, la correcta comprensió dels treballs i la claredat de les explicacions. Com a novetat, enguany augmenta la dotació econòmica dels premis: els quatre del jurat arriben a 600 € per a un grup de 4 participants (150 €/participant) i el del públic, a 400 € per a un grup de 4 membres (100 €/ participant). Entre els reconeixements, també es lliuraran obsequis al professorat amb projectes guanyadors i la Conselleria d’Educació reconeix aquesta dedicació extraordinària al seu alumnat com a hores de projecte científic de recerca escolar. Aquests premis es lliuraran entre les 13.30 i les 14.30 hores a l’Auditori Santiago Grisolía. L’acte serà precedit per un breu intermedi científic a càrrec d’estudiantat del Grau en Física del grup Photonets. En les explicacions, l’alumnat (individualment o en grups de fins a quatre persones) ha de posar en relleu les relacions entre els fenòmens naturals i les aplicacions tecnològiques, és a dir, entre la física i la tecnologia. Els treballs estan classificats en dues categories temàtiques: d’una banda, les demostracions i experiments de física, i, de l’altra, els projectes d’aplicacions tecnològiques. Aquestes se subdivideixen en dos depenent del cicle educatiu (ESO i batxillerat/Cicles Formatius).  El comité organitzador de la fira-concurs Experimenta l'integren Chantal Ferrer Roca, professora del Departament de Física Aplicada i Electromagnetisme de la UV i coordinadora de la fira-concurs, els professors Jordi Vidal Perona i Miguel V. Andrés Bou i la professora Amparo Pons Martí.  “Cal destacar que, com també ha succeït en anys passats, les dones constitueixen més de la meitat dels participants (53% enguany). Aquesta participació es extraordinària en l’àmbit de projectes experimentals STEM i en particular de física i tecnologia. A més, comptem amb un gran nombre de col·laboradors i col·laboradores (50), la majoria alumnat voluntari de la Facultat de Física i un jurat integrat per 30 persones, tant professorat universitari com d’ensenyament secundari. També en aquest cas més de la meitat són dones”, apunta Ferrer. Hi participen centres de València, de la Comunitat i d’altres províncies, i enguany hi ha com a novetat tres projectes d’un centre educatiu de Suècia.  Entre les personalitats la presencia de les quals està prevista estan la rectora de la Universitat de València, Mavi Mestre, i el degà de la Facultat de Física de la UV, Enric Valor.  Experimenta va nàixer el 2005 amb l’objectiu d’involucrar l’estudiantat en l’Any Mundial de la Física de manera activa i creativa. L’extraordinari entusiasme de concursants i visitants en aquesta primera convocatòria va ajudar a convertir-lo en un esdeveniment anual que ha crescut amb els anys i ha esdevingut una referència i tradició com a fira científica a la ciutat de València i a la Comunitat Valenciana. Aquesta iniciativa compta amb un projecte competitiu de la Fundació Espanyola per a la Ciència i la Tecnologia del Ministeri de Ciència, Innovació i Universitats (FECYT-MICIN), a més de la col·laboració d’altres entitats, com el Museu de les Ciències de València, l’Ajuntament de València o la Reial Societat Espanyola de Física. Per part de la Universitat, el secunden l’Institut de Física Corpuscular (IFIC), la Unitat de Cultura Científica i de la Innovació (UCC+i), la Delegació per a la Incorporació a la UV, el Centre de Formació i Qualitat Sanchis Guarner, la Unitat d’Igualtat, el Grup de Treball de Física Arquímedes i Expociència.      Més informació sobre Experimenta:  https://ir.uv.es/experimenta/feria  https://ir.uv.es/experimenta/fira  http://www.uv.es/experimenta
La Universitat de València (UV) i l'Associació Espanyola Contra el Càncer València han signat un conveni de col·laboració per a ampliar els espais sense fum en les instal·lacions exteriors dels campus universitaris de Blasco Ibáñez, Burjassot-Paterna i Tarongers. El propòsit és protegir del fum del tabac i dels aerosols dels cigarrets electrònics als qui no fumen, desincentivar el consum entre els qui sí que el fan i animar-los a abandonar el seu hàbit. D'aquesta manera, la UV i l'Associació uneixen forces en la seua estratègia contra el tabaquisme, que és el responsable d'un de cada tres càncers. Segons l'Observatori de l'Associació Espanyola Contra el Càncer la Comunitat Valenciana és la quarta a nivell nacional, per darrere d'Andalusia, Catalunya i Comunitat de Madrid, amb major nombre de fumadors diaris, amb 869.804 valencians, dels quals 63.828 tenen entre 15 i 24 anys. “El consum de tabac és el principal factor de risc evitable de càncer. A més, els vapers i nous dispositius de consum estan guanyant pes, especialment entre els joves, la qual cosa suposa inhalar substàncies tòxiques i compostos cancerígens que ja estan ocasionant malalties pulmonars i podrien ser causants de diversos tipus de tumors, com a càncer de pulmó, de renyó o de bufeta. Necessitem protegir els joves i els espais sense fum són una de les estratègies de prevenció de l'Associació”, explica el president de Contra el Càncer València, Tomás Trenor. Per part seua, la rectora de la UV, Mª Vicenta Mestre Escrivà, ha començat destacant la llarga trajectòria i el prestigi àmpliament conegut de l'Associació Espanyola Contra el Càncer. “Som una universitat que va tindre en la Medicina un dels seus estudis fundacionals, i que té en les Ciències de la Salut una branca fonamental de la seua oferta acadèmica”, ha assenyalat la catedràtica de Psicologia Bàsica; per a afegir: “el nostre compromís amb la salut de les persones exigeix que actuem per a protegir les persones no fumadores i per a conscienciar als qui sí que ho són sobre les conseqüències d'un hàbit que, com ha demostrat la ciència de manera aclaparadora, és nociu per a elles i per als qui els envolten”.
L'Aula Virtual ha sigut l'epicentre de l'ensenyament en la nostra institució acadèmica, permetent l'administració eficient de continguts, activitats i comunicacions essencials per a la formació dels nostres i les nostres estudiants. Des dels seus inicis amb "LRN", fins a la transició cap a Moodle al 2010, l'Aula Virtual ha evolucionat contínuament, adaptant-se a les necessitats canviants i enriquint l'experiència educativa. Aquesta eina tecnològica no sols ha millorat els processos d'aprenentatge, sinó que també ha fomentat una pedagogia més activa centrada en l'estudiantat i ha impulsat noves metodologies innovadores d'ensenyament en la nostra universitat. El seu impacte transcendeix les aules, i el seu ús s'ha estés en altres àmbits diferents a la docència oficial o els títols propis, creant-se comunitats en AV per a MOOCs, formació especialitzada, gestió administrativa, òrgans acadèmics, etc. Durant la pandèmia de COVID’19, l'Aula Virtual va demostrar ser una peça fonamental per a la continuïtat educativa, facilitant la docència i avaluació a distància. La seua versatilitat, amb més de 500 plugins, permeten hui dia la formació de grups, diferents tipus de qüestionaris i tasques, realitzar tallers, dinamitzar les classes presencials mitjançant activitats de participació, dur a terme diferents tipus de videoconferències, l’ús de vídeos interactius, etc., a més de monitorar les activitats de l'estudiantat, veure la seua evolució i configurar els processos de la seua avaluació formativa i sumativa. En els últims quatre anys, s'han creat més de 70.000 cursos i comunitats, hi ha més de 280.000 usuaris actius a la plataforma i s’han realitzat de més d'1.470.000 activitats educatives. En aquest vinté aniversari, celebrem el llegat de l'Aula Virtual de la Universitat de València i reafirmem el compromís de la nostra institució acadèmica amb l'excel·lència educativa i la innovació contínua.
L’auditori de la Confederació Empresarial de la Comunitat Valenciana ha acollit el I València Silicon Forum, un esdeveniment organitzat pel València Silicon Cluster, la Universitat de València, la Universitat Politècnica, i en col·laboració amb la Generalitat Valenciana i el PerteXip de microelectrònica i semiconductors.  Durant la jornada s’ha presentat les tres càtedres que han creat la Universitat de València i la Universitat Politècnica, i per a les quals han rebut quasi 14 milions d’euros del PerteXip. Aquestes càtedres estan dirigides a materials avançats per a la indústria de microxips i semiconductors, en el cas de la UV; i al disseny electrònic i a xips fotònics en el cas de la UPV. Unes càtedres nascudes gràcies al treball i col·laboració entre empreses de microelectrònica i fotònica situades en l’entorn de València i les institucions educatives.  En l’acte van participar el president de la Generalitat Valenciana, Carlos Mazón; la delegada del Govern, Pilar Bernabé; el comissionat especial per al Perte de Microelectrònica i Semiconductors, Jaime Martorell, la presidenta de València Silicon Cluster, M. Teresa Bacete, la presidenta de la CEV, Eva Blasco; la rectora de la Universitat de València, Mavi Mestre; i el rector de la Universitat Politècnica de València, José E. Capilla.  La presidenta del clúster va explicar que el primer pas per a fer créixer el sector valencià va ser la creació del clúster, el segon l’impuls de les càtedres i la tercera serà la creació d’un campus internacional, que es focalitzarà en el talent i en les aplicacions en la indústria. Un campus per al que es sol·licitaran al govern 50 milions d’euros per a la seua creació.  I és que en l’actualitat la Comunitat Valenciana concentra un gran nombre d’empreses dissenyadores de xips. Una indústria que concentra uns 600 treballs. Així, el campus buscarà consolidar aquesta fortalesa i posar en marxa línies de fabricació.  El president de la generalitat, en la seua intervenció, ha anunciat que sol·licitarà al govern central la convocatòria d’una comissió bilateral per a concretar, dissenyar i avançar en el projecte.  El comissionat ha felicitat la Comunitat Valenciana per haver aconseguir la major captació d’aquestes ajudes. A més, ha assenyalat que el Perte continua i que s’estan desenvolupant projectes, potenciant i finançant tots aquells que propicien el lideratge en aquest sector a nivell europeu i mundial.  La delegada del govern ha assegurat que el PerteXip marcarà un punt d’inflexió en una indústria que va a ser clau en un futur. Una indústria, que com ha assenyalat la presidenta de la CEV, a la que Europa arriba tard al joc de l’autonomia de semiconductors però que la Comunitat Valenciana està davant una oportunitat única de capitalitzar el moment.  Per últim, els rectors de les universitats públiques de valència han celebrat les sinèrgies establertes, afirmant que el projecte és una aposta estratègica per al futur de la comunitat valenciana.
El nou equip deganal està integrat per Carmen Agustin Pavon, vicedegana de Relacions Internacionals; Mar Ferrer Suay, vicedegana de Qualitat i Innovació; Eduardo Garcia Roger, vicedegà d’Estudis; Francisco Perez Sanchez, vicedegà d’Infraestructures; i Mª Jesus Garcia Murria, secretària de la facultat.  Ismael Mingarro és llicenciat en Biologia (especialitat Bioquímica) en 1989 i doctor en Bioquímica (1994) per la Universitat de València. Va realitzar estudis postdoctorals en el Torrey Pines Institute for Molecular Studies (Sant Diego, 1994) i en el Departament de Bioquímica i Biofísica de la Universitat d’Estocolm European Molecular Biology Organization (EMBO) Fellow (1995-1997). És professor titular d’Universitat (1999-2011) i catedràtic de Bioquímica i Biologia Molecular (2011-actualitat) en la Universitat de València, professor visitant en la Texas A&M University (TAMU, 2009) i en la Universitat de Califòrnia Sant Francisco (UCSF, 2022).  Dirigeix el laboratori de Proteïnes de Membrana (https://research.uv.es/membrana/) des de 1999 i és responsable de projectes nacionals, autonòmics i de contractes d'I+D. Ha dirigit 12 tesis doctorals, quatre d'elles premi extraordinari de doctorat. És també avaluador de projectes i programes d'investigació per a diferents agències nacionals i internacionals i autor de més de 90 publicacions científiques en revistes de reconegut prestigi i dos patents. També realitza una activitat intensa de divulgació col·laborant amb la Unitat de Cultura Científica de la Universitat de València.  Mingarro ha sigut secretari acadèmic (2015-2019) i vicedirector (2019-2022) de l'Escola de Doctorat de la Universitat de València i membre de la junta directiva de la Societat Espanyola de Bioquímica i Biologia Molecular (SEBBM, 2016-2020) encarregat de la gestió dels grups científics i cònsol de la SEBBM a València (2020-actualitat). Actualment, és membre de la Comissió Adjunta a la Vocalia 3 (Ciències de la Vida i de la Salut) de la Confederació de Societats Científiques d'Espanya (COSCE) (2021-actualitat), i ha sigut secretari del Comité de Ciències de l'Agència de Qualitat Universitària de les Illes Balears (AQUIB) per a l'acreditació del professorat universitari (2020-2022).  A més, ha rebut els premis Laboratorios SALVAT Inquifarma (2000) i el de la Societat de Biofísica d’Espanya (2022).
Ferran Calabuig continuarà al capdavant de la Facultat de Ciències de l’Activitat Física i l’Esport (FCAFE) de la Universitat de València. Calabuig era l’únic candidat a degà i ha obtingut 18 vots a favor i cap abstenció. En l’equip de direcció l’acompanyaran María Huertas González (secretària), Pedro Pérez (vicedegà d’Ordenació Acadèmica), José Crespo (Ordenació Econòmica i Instal·lacions) i Joan Úbeda (Relacions Internacionals i Cultura). Ferran Calabuig és professor de la Facultat de Ciències de l’Activitat Física i l’Esport, on va començar com a professor associat en 2002 combinant la docència universitària amb la docència com a professor d’Educació Física en diversos instituts de la Generalitat Valenciana. És llicenciat en Educació Física (1997) i doctor en Educació Física (2005) per la Universitat de València. Ha sigut vicedegà de la FCAFE des de 2012 amb responsabilitats en gestió econòmica, instal·lacions i relacions internacionals, i degà des de 2021. Calabuig és professor del Departament d’Educació Física i Esportiva des de 2002, i compta amb huit triennis, tres quinquennis i dos sexennis. Ha participat i liderat diversos projectes d’innovació docent de la Universitat de València i d’altres universitats. Participa com a professor en diversos màsters de gestió esportiva d’Espanya i ha sigut professor convidat per als cursos d’estiu de la Universitat de Xile. Igualment, ha sigut director de la càtedra de bàsquet l’Alqueria del Basket i actualment és el director de la càtedra de Pilota Valenciana. La seua labor investigadora està relacionada amb la gestió i màrqueting de l'esport així com en futbol. És director del grup d’investigació SMIrg (Sport Management and Innovation Research Group). Té més de 100 publicacions i compta amb més de 60 articles en revistes de prestigi internacional indexades en el JCR. Lidera i participa en diferents projectes d’investigació I+D+i nacionals i de la Comunitat Valenciana. El degà és vocal de la Societat Espanyola d’Economia de l’Esport i investigador de l’Observatori Econòmic de l’Esport, així com president del comité organitzador i científic de diversos congressos internacionals. En 2008 va rebre el tercer premi del New Researcher Award atorgat per l’European Sport Association for Sport Management. També ha rebut diversos premis a comunicacions en congressos internacionals, així com a articles publicats en revistes.
L’equip deganal es completa amb Pedro Canales (Qualitat, Acreditacions i Planificació), Salvador Castro (Ordenació Acadèmica), Elvira Cerver (Ocupabilitat i Pràctiques Externes), Pedro Cillero (Economia i Infraestructures), Cristina Crespo (Participació, Voluntariat i Igualtat), Dolores Forés (Estudis de Grau), José Ramón García (secretari), Asunción Hernández (Relacions Internacionals), Antonio Marín (Comunicació i Relacions Institucionals), Dolores Montagud (Postgrau, Investigació i Innovació) i l’estudiant Santiago Ausina (Estudiants). Entre els desafiaments fonamentals del seu pròxim mandat es troba la necessitat d'intensificar la visibilitat i presència de la facultat en la societat valenciana, incrementant la col·laboració amb empreses i institucions amb la finalitat d'afavorir la inserció laboral, l'emprenedoria i el reconeixement de les persones egressades com a excel·lents professionals quant a les seues competències tècniques, i millors persones pels seus principis i valors ètics. Muñoz Murgui és doctor en Ciències Econòmiques i Empresarials per la Universitat de València i Actuari d’Assegurances per la Universitat Complutense de Madrid. És professor titular en l’Àrea d’Economia Financera i Comptabilitat, i ha sigut en dos ocasions director del Departament d’Economia Financera entre els anys 1987-1990 i entre 2009-2012. Des que va obtindre el títol d’Actuari, sempre ha treballat en el foment de la relació entre el món universitari i el món professional. Especialitzat en Teoria del Risc i l'anàlisi de la Solvència, ha col·laborat amb l'assessorament d'empreses d'assegurances en el procés d'implantació de la Directiva sobre Solvència II i ha realitzat multitud de dictàmens professionals. En aquest vessant professional, ha sigut vocal de la Junta de Govern de l'Institut d'Actuaris Espanyols, on va presidir la Comissió d'Universitats, òrgan encarregat de supervisar i autoritzar els ensenyaments, en modalitat màster universitari, conduents a l'obtenció del títol d'Actuari a Espanya i amb reconeixement europeu.  En la Facultat d’Economia ha sigut un impulsor, des dels seus inicis, de la implantació i desenvolupament dels estudis Actuarials a València, assumint la direcció del Màster Universitari en Ciències Actuarials i Financeres.  En 2015 entra a formar part de l'equip deganal com a vicedegà de Postgrau i Investigació, i en 2021 va ser elegit degà de la Facultat d’Economia, càrrec que exerceix en l'actualitat, i per al qual acaba de ser renovat. La Facultat d’Economia que, entre estudiantat, personal tècnic i professorat, acull a més de 8.000 persones, vol no sols ser el major centre universitari de la Comunitat Valenciana, sinó també un centre de referència al qual la societat valenciana puga confiar la formació del seu talent més jove, l'anomenat capital humà, imprescindible per a afrontar amb les majors garanties els grans reptes que l'entorn actual i futur, tan incert com exigent, està plantejant ja mateix.
Segons les dades de l’estudi, presentat aquest dilluns, el sistema universitari públic valencià (SUPV) retorna a la societat, a través de la recaptació fiscal addicional generada pels seus titulats, 3,1 euros per cada euro que les administracions públiques destinen al seu funcionament. Enfront dels 933 milions anuals en transferències corrents públiques que rep el SUPV, els seus titulats aporten 2.901 milions d’euros més en impostos dels quals hagueren generat si no tingueren eixos estudis universitaris, atés que tenen més ocupació i obtenen majors ingressos. A l’acte de presentació de l’estudi, celebrat a València, en la sala d’actes de la Conselleria d’Educació, Universitats i Ocupació, han assistit el conseller José Antonio Rovira; el vicerector d’Economia i Infraestructures de la Universitat de València, Justo Herrera; el rector de la Universitat Politècnica de València, Jose E. Capilla; la rectora de la Universitat d’Alacant, Amparo Navarro; el vicerector de Planificació Econòmica i Estratègica de la Universitat Jaume I, Modesto Fabra; i el rector de la Universitat Miguel Hernández d’Elx, Juan José Ruiz. Per part seua, José Manuel Pastor, investigador de l’Ivie i director de l’informe, detallarà els principals resultats. Les cinc universitats que formen el SUVP –Universitat de València, Universitat d’Alacant, Universitat Jaume I de Castelló, Universitat Miguel Hernández i Universitat Politècnica de València– van concentrar el 78,2% dels estudiants de grau, el 44,9% dels de màster, el 93,5% de la producció científica i el 100% de les patents nacionals obtingudes pel total d'universitats situades a la regió durant el curs 2022-2023. En conjunt, les universitats públiques formen al 70,4% d’estudiants de grau i màster de la regió. No obstant això, malgrat eixe percentatge majoritari, les institucions públiques han perdut pes en l’agregat, enfront de les universitats privades. La matrícula de grau en el SUPV s’ha contret un 22,2% des del curs 2010-2011, mentre que el sistema privat ha incrementat un 113,5% el seu alumnat en eixe període. En el cas dels màsters, s’ha produït un important augment de la demanda en tots dos casos. Les persones que es matriculen en un màster en una universitat pública valenciana han augmentat un 48,6% en el període analitzat, un creixement substancial però inferior al de les privades, que han passat de formar al 13,5% de l’alumnat d’aquesta mena d’estudi al 55,1%. Per a atendre els seus estudiants i desenvolupar la seua labor investigadora, les universitats públiques valencianes compten amb 12 campus amb 60 centres, entre propis i adscrits, i un pressupost de 1.515 milions d'euros, en el curs 2022-2023. Eixa xifra suposa només un increment del 1,8% respecte del pressupost del curs 2010-2011. El 62% dels ingressos procedeix de transferències corrents de l'Administració Pública, per a assumir el funcionament de les institucions, un altre 22% són transferències de capital, per a afrontar les noves inversions; i el 16% restant s’obté d’altres ingressos, entre els quals s'inclouen les matrícules que abonen els estudiants. En conjunt, les cinc institucions ofereixen 234 titulacions de grau, 339 màsters oficials i 139 programes de doctorat. En el període comprés en l'anàlisi s’ha experimentat un canvi en l’especialització formativa, ja que mentre el percentatge de matrícula en graus d'enginyeria i arquitectura s’ha retallat un -6,6% (-5,8% a nivell nacional), els estudiants que s’han decantat per Ciències de la Salut han augmentat un 6,4% (7,4% a Espanya). L’informe alerta, novament (perquè ja s’advertia en l’informe anterior de 2019), de la pèrdua d’estudiants que es matriculen en un grau o màster en les àrees STEM (ciència, tecnologia, enginyeria i matemàtiques), malgrat la forta demanda del mercat de treball d’aquests titulats. Els factors que determinen l’elecció d’una universitat han canviat en aquests anys. El criteri de proximitat ha perdut rellevància i la proliferació de les universitats privades ha impulsat la competència. Les institucions del SUPV han orientat la seua estratègia cap a l’atracció d’estudiants amb alts expedients acadèmics i a fomentar l’exclusivitat de les titulacions. En el curs 2022-2023 una quarta part dels títols oferits pel SUPV són exclusius, és a dir, no els ofereix cap altra universitat. La major exclusivitat s’observa en les àrees d’enginyeria i arquitectura (32%), seguides d’humanitats (30,8%). En l’estratègia per a atraure alumnat, destaca l’augment registrat en el nombre d'estudiants procedents de fora de la Comunitat Valenciana. Mentre en el curs 2010-2011 aquest alumnat era un 10,1% del total, el pes s’ha incrementat en 7,7 punts percentuals fins a suposar un 17,9% en 2022-2013. També els estudiants de màster procedents de fora de la regió han augmentat, des del 25,5% que representaven fa una dècada fins al 36,2% del curs 2022-2023. Els programes de mobilitat, tant nacionals com internacionals (Erasmus +, SICUE Sistema d'Intercanvi entre Centres Universitaris d’Espanya i altres programes internacionals), han influït molt positivament en l’atracció d’estudiants no residents en la Comunitat. Quasi 6.000 estudiants de grau i 560 de màster d’altres regions o de l’estranger han arribat a una de les universitats del SUPV a través de programes de mobilitat en el curs 2022-2023. La despesa que realitzen a la regió té un important impacte econòmic, ja que suposen 21,2 milions d'euros en renda per a la C. Valenciana i la creació de 610 ocupacions. Altres contribucions del SUVP Al costat de l’impacte econòmic de les universitats públiques valencianes, l'informe analitza la seua contribució en altres aspectes derivats de la seua activitat d’investigació i transferència. Les universitats del SUVP juguen un paper crucial en la generació de capital humà qualificat i en la producció de coneixement, superant en responsabilitat a les seues homòlogues a nivell nacional. De la inversió total en I+D de la Comunitat Valenciana, el 42,7% la realitza el sector de l'ensenyament superior, un percentatge molt superior a la mitjana nacional (26%) i al de regions de referència com País Basc (16,8%), Madrid (18,7%) i Catalunya (19,8%). Quant a l’activitat investigadora del SUPV, el volum de publicacions científiques ha crescut més que la mitjana nacional, duplicant-se el nombre d’articles científics des dels 4.945 de 2010 als 10.080 en 2021. Pràcticament tota l’activitat investigadora de la Comunitat Valenciana la realitzen les universitats públiques, ja que van generar el 95,8% de les publicacions científiques de la Comunitat entre 2010 i 2021. Les universitats públiques valencianes també destaquen per la seua activitat patentadora. En 2021, el 100% de les 39 patents nacionals sorgides de la investigació universitària procedeix d’alguna institució del SUPV. L’evolució de l’activitat patentadora del SUPV és més positiva que en el conjunt ‘. A conseqüència d'això la participació del SUPV en el sistema universitari públic espanyol (SUPE) ha passat de representar un 10% de les patents nacionals a un 20%. Les universitats i la qualitat de l’ocupació L'estudi de contribució de les universitats públiques valencianes també dedica un capítol a avaluar el paper del SUPV en la qualitat de l'ús de la Comunitat Valenciana. Per a això, ha comparat les condicions laborals dels universitaris amb les dels individus amb educació secundària postobligatòria o Formació Professional Superior. Els resultats indiquen que els titulats universitaris de la regió gaudeixen d’un percentatge major de contractes indefinits en el sector privat i menor d’ocupació parcial no desitjada que els treballadors amb educació secundària post-obligatòria (+4,2 i -2,8 punts percentuals, respectivament). A més, són menys freqüents les jornades llargues entre els titulats i perceben salaris més elevats. Segons mostra l’informe, busquen menys activament una altra ocupació, participen més en formació contínua i accedeixen en major proporció a ocupacions altament qualificades i al teletreball. No obstant això, no tots els indicadors de qualitat laboral són positius per als universitaris, ja que afronten més hores extres no remunerades, canvis imprevistos d’horaris, pressió laboral i contactes fora de l'horari laboral, que els treballadors amb educació secundària post-obligatòria. El document també quantifica l’aportació del SUPV a la qualitat mitjana de l’ocupació a la regió. Gràcies a la contribució del SUPV en la Comunitat, el percentatge d’empleats amb jornades parcials no desitjades es redueix en 0,8 punts percentuals, el pes del teletreball augmenta 4,8 punts, el de treballadors en ocupacions altament qualificades creix 15,9 punts i el d’ocupats que participen en formació contínua s’eleva en 3,5 punts. A més, el salari mitjà en la Comunitat Valenciana és un 11% més elevat per la contribució dels treballadors titulats en el SUPV i, segons les estimacions realitzades, sense el SUPV, la taxa de desocupació en la Comunitat seria 2 punts percentuals més elevada El SUPV es converteix, per tant, en un agent crucial per al desenvolupament de la regió. Un bon sistema universitari proporciona treballadors altament qualificats, la qual cosa fomenta un teixit empresarial productiu, innovador i basat en el capital humà. Això, al seu torn, genera ocupació de qualitat i estimula la inversió en educació superior, impulsant la resiliència econòmica, especialment, en temps de crisi. L’informe que s’acaba de publicar és el cinqué d’una sèrie iniciada en 2009 i seguida per edicions en 2013, 2015 i 2019. L’objectiu d’aquests documents, que ara s’actualitzen amb el nou estudi, és mostrar a la societat les contribucions socials i econòmiques que realitzen les universitats públiques valencianes a través de les seues activitats docents i investigadores i de transferència.
L'equip que acompanyarà Ferrer Manchón el completa Ana D’Ocon (vicedegana d'Estudis), Diana Pons (vicedegana de Pràctiques Externes), Ladislao Salmerón (vicedegà de Mobilitat i Intercanvi), Mª del Castillo Fuentes (vicedegana de Qualitat i Innovació) i María Rodrigo (secretària i responsable d'Igualtat i Diversitat). Antonio Ferrer es va llicenciar en Psicologia en 1992 amb el premi extraordinari de llicenciatura, i és doctor en Psicologia des de 1998. Vinculat a la Universitat des de 1992 com a becari d’investigació, va aconseguir la plaça de professor titular d’universitat l’any 2000. Va ser director de la secció del Departament de Psicologia Evolutiva i de l’Educació a l’Escola Universitària de Magisteri Ausiàs March des de 2002 a 2003, secretari del mateix Departament des de 2008 a 2011, vicedegà d'Estudis de la Facultat de Psicologia i Logopèdia des de març de 2015 fins a març de 2021, moment en què va ser elegit coma degà. Membre del Claustre de la Universitat de València des de desembre de 2017, ha sigut component de la Mesa del Claustre. Va dirigir el Màster Universitari en Educació Especial des de juliol de 2014 fins a setembre de 2018. En l’actualitat és president de la Conferència de Deganes i Degans de Psicologia de les Universitats Espanyoles des de maig de 2023. Ha distribuït la seua docència fonamentalment en els títols de magisteri, logopèdia i psicologia, així com en la formació de postgrau vinculada a l'atenció educativa en situacions de discapacitat. En l'actualitat la seua investigació es desenvolupa dins de l’Estructura de Recerca Interdisciplinària Investigació en Lectura (ERI Lectura), grup especialitzat en el desenvolupament d’estudis sobre la lectura. Fonamentalment els seus treballs se centren en l'efecte de les estratègies lectores per a l’aprenentatge, així com en l’anàlisi de processos lectors en poblacions amb discapacitats i/o trastorns del neurodesenvolupament.
L'equip que acompanyarà a la degana en aquesta nova etapa estarà format per les vicedeganes Marta Inglés de La Torre i Arancha Ruescas Nicolau, el vicedegà Manuel Zarzoso Muñoz i Carlos Forner Álvarez com a vicedegà d'Estudiants. A més, Mercè Balasch i Bernat serà la secretària del centre; Nuria Sempere Rubio, la coordinadora de la titulació; Marta Aguilar Rodríguez, la coordinadora de pràctiques externes de centre; i Lirios Dueñas Moscardó serà coordinadora de mobilitat. La professora Sofía Pérez Alenda, és diplomada/graduada en Fisioteràpia (1999/2012), llicenciada en Ciències de l'Activitat Física i l'Esport (2003) i doctora per la Universitat de València (2010). Va ser directora del Departament de Fisioteràpia entre el 2015 i el 2018, coordinadora de titulació del grau en Fisioteràpia des de juny de 2020 fins a març de 2021, i des de març de 2021 fins a l'actualitat degana de la facultat. Sofía Pérez desenvolupa la seua activitat docent com a professora del Departament de Fisioteràpia des de l'any 2004, compta amb 3 quinquennis i 1 sexenni d'investigació. En l'àrea d'innovació educativa ha participat en 11 projectes relacionats amb la docència en el Grau en Fisioteràpia.  Sofia Pérez és la responsable del grup d'investigació Physiotherapy in Motion. Multispeciality Research Group (PTinMOTION) de la Universitat de València i coordinadora regional per a Espanya i Portugal de la European Physiotherapist network de la The European Association for Haemophilia and Allied Disorders (EAHAD). Desenvolupa la seua activitat investigadora fonamentalment en relació a la prevenció i tractament de les lesions musculoesquelètiques de les persones afectades d'hemofília, amb participació en més de 14 projectes d'investigació. Compta amb 70 publicacions en revistes d'alt impacte i més de 155 publicacions en congressos científics, i ha sigut convidada com a ponent en nombrosos cursos i reunions científiques d'àmbit nacional i internacional.
L’acte de lliurament es celebrarà el dia 26 d’abril, a les 18 hores, a l’Aula Magna del Centre Cultural la Nau de la Universitat de València. El jurat del premi està format per representants de la Universitat de València, la Universitat Jaume I, CCOO, Intersindical Valenciana, UGT, la Unió Llauradora i Ramadera, la Unió de Periodistes Valencians i per persones que varen mantindre una estreta relació amb Ventura, com ara la seua neboda, Anna Aguilar Ventura, els professors Ramon Lapiedra i Àngel Llàcer, el filòleg Vicent Pitarch, l’escriptor Alfons Cervera, la periodista Rosa Solbes i l’assagista Francesc Pérez Moragón. Carmen Agulló Carmen Agulló Díaz (Xinzo de Limia, Ourense, 1957) és llicenciada en Psicologia i doctora en Ciències de l’Educació per la Universitat de València. En la actualitat és professora del Departament d’Educació Comparada i Història de l’Educació. Exerceix la docència en les facultats de Ciències de l’Educació i de Magisteri. Les seues investigacions se centren en la història de l’educació de les dones; la història de l’educació al País Valencià, en especial durant la Segona República i el franquisme; la utilització de noves fonts en la investigació històrica, i la recuperació del patrimoni històric-educatiu. Entre les seues publicacions destaquen les monografies ‘Las maestras de la República’ i ‘Mestres valencianes republicanes’, així com nombrosos articles en revistes especialitzades de prestigi. Agulló ha estat membre de l’organització a Gandia de set edicions de les Jornades d’Història de l’Educació Valenciana, i de les XXII Jornades d’Història de l’Educació a València.  Fundadora i primera presidenta de l’Institut d’Estudis de la Vall d’Albaida, és, en l’actualitat, presidenta de la Societat d’Història de l’Educació dels Països de Llengua Catalana (filial de l’Institut d’Estudis Catalans).  Ha participat en el documental ‘Las maestras de la República’, guardonat amb un Goya (2014), i ha rebut, entre altres, el premi de la Federació de Dones Progressistes per la seua contribució a la recuperació de la memòria històrica (2007), el Joan Baptista Basset d’ACPV (2010) i el premi a la trajectòria individual d’Escola Valenciana (2016). Josep Iborra  En la figura de Josep Iborra, el jurat del premi també ha volgut posar en valor el treball de la viuda i els fills d’aquest intel·lectual valencià, que va morir en 2011. Des de llavors, han treballat en l'edició de textos inèdits d'ell, en curs per publicació per la Institució Alfons el Magnànim.  Nascut a Benissa el 1929, es va llicenciar en Filosofia i Lletres, i en Dret, a la Universitat de València. Va publicar, entre altres, ‘Fuster portàtil’ (premi Joan Fuster de 1982), ‘Inflexions’ (Bromera, 2004, premi d’Assaig de la Ribera Alta) i ‘Breviari d’un bizantí’ (Arola Editors, 2007). A partir de la seua mort, la seua dona, Joana Posadas, i els seus fills (Enric –professor i escriptor–, Maria Eugènia –professora i música– i Joaquim –arquitecte i professor–), varen indexar i organitzar els seus manuscrits de molts anys, que tenen un gran valor cultural. Iborra va ser vicedirector de l’Institut de Ciències de l’Educació (ICE) de la Universitat de València, dirigit per Manuel Sanchis Guarner. Igualment fou l’autor d’una tesi doctoral sobre Joan Fuster. Arxiu de la Democràcia L’Arxiu de la Democràcia d’Alacant té per objectiu recollir, organitzar i difondre la memòria documental de la lluita per la democràcia en Espanya. Es tracta d’una entitat creada per la Universitat d’Alacant ara fa vint anys, i s’ha convertit en un dels projectes més emblemàtics de la institució acadèmica. En els nombrosos fons i col·leccions, en la base de dades, publicacions, exposicions, actes, portals temàtics... apareixen els testimonis documentals i gràfics relacionats amb l’activitat política, econòmica, social i cultural d’Alacant, o realitzats, sobretot per alacantins, en els anys de la Transició i de la consolidació democràtica. Una de les darreres i més importants donacions ha estat la documentació fins ara desconeguda del polític republicà Juli Just, que després de dos anys ja es troba organitzada, digitalitzada i descrita.
Així, a les 12.15 hores, lliuraran diplomes als col·laboradors de l’Agència AEMET que han estat premiats, que són Vicente Micó Navarro, observador de Villena (La Vereda); José Andrés Agulló Verduzco, observador d’Elx; Ginés García Montalbán, observador de Callosa d’en Sarrià; Francisco Valverde Tamayo, observador de Beniatjar (Les Planisses); Bernat González Faus, observador de Carcaixent; i José Asins Magraner, observador de Silla. A les 12.30 hores tindrà lloc la conferència “Estimació de la temperatura de la superfície terrestre des de satèl·lit”, a càrrec del catedràtic de Física de la Terra de la Universitat de València i del Premi Jaume I de Protecció del Medi Ambient, José Antonio Sobrino Rodríguez. A continuació, es reconeixerà el personal de la Delegació d’AEMET jubilat durant el 2022-2023. El Dia Meteorològic Mundial se celebra quan l’Organització Meteorològica Mundial (OMM) arriba al 151è aniversari. Durant aquest període, l’entitat ha compartit informació amb els serveis meteorològics i hidrològics nacionals, cosa que ha permès recopilar i estandarditzar aquestes dades que sostenen els pronòstics meteorològics actuals. A la Comunitat Valenciana, la presència social del Servei Meteorològic ha estat constant des de la creació dels observatoris de València i Alacant el 1859. La xarxa climatològica d’observació va estendre la presència de l’AEMET a gran nombre de pobles de la Comunitat des de 1911. En l’acte col·laboren la Unitat de Cultura Científica i de la Innovació de la Universitat de València i la Fundació Espanyola per a la Ciència i la Tecnologia (FECyT).
El nou equip està format per María Jesús Hernández, professora del Departament de Física de la Terra i Termodinàmica (vicedegana d’Estudis de Física i Innovació); María Amparo Díez, del Departament d’Òptica i Optometria i Ciències de la Visió (vicedegana d’Estudis d’Òptica i Optometria i Infraestructures); José María Martí, del Departament d’Astronomia i Astrofísica (Internacionalització i Qualitat); i Domingo Martínez, del Departament de Física Aplicada i Electromagnetisme (secretari). Enric Valor es va llicenciar en Física l’any 1992 amb els reconeixements de Premi Extraordinari i de Premi Nacional d’Estudis Universitaris. Es va doctorar en Física en 1997 amb una tesi en la que desenvolupà un mètode d’estimació de l’emissivitat utilitzat avui en dia en diferents productes satel·litals que proporcionen la temperatura de la superfície terrestre. En 2005 esdevingué professor del Departament de Física de la Terra i Termodinàmica, on és actualment catedràtic de Física de la Terra. Pel que fa a la recerca, desenvolupa el seu treball en l’àmbit de la Teledetecció Tèrmica, tant des del punt de vista metodològic com d’aplicació a l’estudi de fenòmens físics que es produeixen en la interfase superfície-atmosfera, amb especial èmfasi en l’anàlisi del canvi climàtic. Té més de 60 articles internacionals en revistes SCI, ha participat en 35 projectes d’investigació finançats per organismes nacionals i internacionals (investigador principal en 7 d’ells) i en 15 contractes d’investigació amb empreses, i ha dirigit 5 tesis doctorals. L’any 2010 va rebre el Premi Norbert Gerbier-MUMM atorgat per l’Organització Meteorològica Mundial. En relació a la docència, ha impartit cursos en les facultats de Física, Química i Biologia, en els nivells de grau, de postgrau i de doctorat, ha participat en nombrosos projectes d’innovació docent, i ha dirigit diversos TFG i TFM. Ha estat secretari (2006-2012) i vicedegà (2018-actualitat) de la Facultat de Física, i ha sigut membre de diferents comissions i grups de treball de la Universitat, sent membre de la Junta de Facultat des de 2004, claustral des de 2009, i membre del Consell de Govern en els períodes 2014-2016 i 2022-2024.
A la seua arribada, la rectora ha rebut a les dos màximes representants de la festa fallera al claustre principal, on han intercanviat impressions de com han anat aquests primers dies festius, com encaren la recta final de la festivitat i com s’afronten unes falles marcades en el seu inici per la tragèdia de l’incendi del barri de Campanar.  Després van realitzar la ja tradicional fotografia al paranimf de la Universitat, un espai construït a meitat del s. XVII i que va servir d’espai de reunions del Claustre de professors i de representació de comèdies clàssiques en llatí i grec per part de l’estudiantat de l’època. Actualment està reservat a la celebració d’actes acadèmics solemnes, com l’obertura de curs acadèmic.  A continuació van visitar la biblioteca històrica, inaugurada el 1788 i que conserva manuscrits, incunables i impresos publicats entre els segles XVI i XX. Les falleres van poder observar i conèixer l’exposició que està disponible a la Sala Duc de Calàbria que du per nom Librorum Fragmenta: incunables i manuscrits reutilitzats a la Biblioteca Històrica, que mostra la col·lecció de fragments de llibres reutilitzats de la Biblioteca Històrica.  Per acabar, les corts d’honor i la rectora van visitar la Sala de Juntes de La Nau, espai on abans es celebraven els Consells de Govern de la Universitat i que atresora els retrats dels rectors que ha tingut la Universitat
L'equip estarà integrat per Marisa Ferrándiz com a vicedegana dels Estudis de Farmàcia; Mónica Fernández (Estudis de Ciències de la Alimentació), Emilia Ferrer (Relacions Internacionals, Programes d'Intercanvi i Qualitat), Javier Pereda (Innovació, Comunicació i Cultura), Ester Carbó (Pràctiques Externes) i José María Centeno (Secretaria i Investigació). Les coordinacions del Grau de Ciència i Tecnologia d’Aliments, Nutrició Humana i Dietètica, Farmàcia, Ciències Gastronòmiques i Doble Grau en Farmàcia i Nutrició Humana i Dietètica, les duran a terme les professores Reyes Barberá, Mª José Esteve, Virginia Merino, Carla Soler i Rosa Marín. Durant el transcurs d’aquests tres anys de Rico com a degana de la facultat s’ha produït el canvi de nom del centre, la inauguració de l’aula d’atenció farmacèutica, la incorporació de l’estudiantat del Grau de Farmàcia, de Nutrició i el Doble Grau en les activitats del CESIS i s’ha constituït la facultat com a una institució puntera en projectes de sostenibilitat, innovació, cooperació i de aprenentatge i servei. En aquesta pròxima etapa té entre altres objectius la celebració dels 50 anys de la creació de la Facultat de Farmàcia, la construcció d’un edifici que albergarà la Planta Pilot per a Tecnologia Farmacèutica juntament amb cuines i sala de cata per als Graus d’Alimentació, la revisió dels plans d’estudis adequant-los a la LOSU i la implantació d’un grau internacional. Hortensia Rico va realitzar els estudis de llicenciatura en la Universitat de València (1981) i és doctora en Farmàcia des de 1987. Farmacèutica especialista en Microbiologia i Parasitologia pel Ministeri d'Educació i Ciència (1989) i va ser la primera dona a entrar en l'Acadèmia de Farmàcia de la Comunitat valenciana (juny de 2019). Ha exercit els càrrecs de coordinadora del Grau de Nutrició Humana i Dietètica (2010-2015) i vicedegana d'Estudis d’Aliments (2015-2021). És membre de la Junta de Facultat des de 1983 de manera ininterrompuda, del Claustre i de Consell de Govern. La seua activitat docent tant teòrica com pràctica abasta la totalitat dels Graus implantats en la Facultat de Farmàcia, ja que ha sigut professora de Microbiologia en els Graus de Farmàcia, Ciència i Tecnologia dels Aliments, Nutrició Humana i Dietètica i Ciències Gastronòmiques. També col·labora des del curs 2014 en el programa universitari per a majors de la UV (Nau Gran), desenvolupant diferents matèries sempre des del punt de vista microbiològic en els itineraris de Ciències de la Salut. Professora titular des de 1990 del Departament de Microbiologia i Ecologia, on és Coordinadora de la Unitat Departamental de Farmàcia i membre de nombroses comissions d'aquest. Ha participat en més de 20 Projectes d'Investigació Subvencionats, i d'Innovació Educativa. La seua producció científica es complementa amb capítols de llibres, treballs de recerca, ponències i comunicacions a congressos, així com amb la direcció de Tesis Doctorals, Treballs de Fi de Màster i Treballs de Fi de Grau. Apassionada de la fotografia, l'any 2017 una de les seues imatges va ser triada com a portada de la revista ‘Nature Biotechnology’. La seua línia d’investigació principal se centra dins del camp de la Microbiologia alimentària i més concretament en l'estudi de les resistències als antibiòtics que presenten els microorganismes aïllats a partir d'aliments que es consumeixen sense processament. També forma part del Grup d'Investigació de la Unitat Mixta d'Endocrinologia, Nutrició i Dietètica Clínica de l'Hospital La Fe, i és membre de nombroses Societats Científiques.
El nou equip deganal està integrat per Óscar Cubo Ugarte, professor del Departament de Filosofia (Secretari); Emelina López González, professora del Departament de Mètodes d'Investigació i Diagnòstic en Educació (Vicedeganat d'Ordenació Acadèmica i Estudis de Grau i Postgrau); Juan García Rubio, professor en el Departament de Didàctica i Organització Escolar (Vicedeganat de Qualitat, Innovació i Tecnologies); Carmen Carmona Rodríguez, professora en el Departament de Mètodes d'Investigació i Diagnòstic en Educació (Vicedeganat d'Investigació, Mobilitat i Pràctiques); i Esther Roca Campos, professora en el Departament d'Educació Comparada i Història de l'Educació (Vicedeganat d'Igualtat, Diversitat i Impacte Social). Elena Cantarino és professora de Filosofia Moral i Filosofia Política en el Departament de Filosofia. Llicenciada en Filosofia i Ciències de l'Educació per la Universitat de València, es va doctorar en la mateixa en Filosofia (cum laude i premi extraordinari) i, posteriorment, va realitzar el màster de Psicopedagogia (també amb premi extraordinari). Actualment té reconeguts sis quinquennis docents i cinc sexennis d'investigació. Va ser investigadora predoctoral i postdoctoral (PFPI), doctora contractada (Programes de Reincorporació i Programa Ramón y Cajal), investigadora en altres universitats (Université de Provence I i Université catholique de Louvain) i professora convidada en la Westfälische Wilhelms-Universität Münster. Editora de l'obra de Baltasar Gracián i Saavedra Fajardo, autora de nombrosos treballs sobre el pensament espanyol del Barroc és al costat d'Emilio Blanco, directora del ‘Seminari Internacional Gracián i els seus conceptes’ (des de 2001), fundadora i directora de la revista ‘Conceptes. Revista d'investigació graciana’ (des de 2004), i del grup GRICOBA (Grup d'Investigació en Conceptes Barrocs). Actualment és directora del projecte CONCEPMU (Conceptes filosòfics, ètic-polítics i jurídics de les dones des de 2018) i editora de l'obra col·lectiva: ‘Conceptes en Dones. Materials per a una història dels conceptes inclusiva’. També és coordinadora del grup consolidat d'innovació GEIMFUS (Grup Estable d'Innovació Metodològica en Filosofia per a Universitat i Secundària) i coordina, des de 2019, les Olimpíades de Filosofia. Va ser presidenta de la Comissió d'Universitats de la REF (Xarxa Espanyola de Filosofia de la qual ara és vocal), és vicepresidenta de l’Associació d'Hispanisme Filosòfic (AHF) i pertany a la Junta directiva de l'Associació Espanyola d'Ètica i Filosofia Política (AEEFP) i de la Xarxa GENET d'Estudis de Gènere. Al mateix temps és membre d'altres associacions de Filosofia (SFPV, SAF) i pertany a diversos consells de redacció de revistes científiques i a comités d'avaluació nacionals i autonòmics.  Així mateix, és membre del Claustre de la Universitat de València i com a vicedegana d'Ordenació Acadèmica, Estudis i Cultura (2018-2024) ha sigut membre de diverses comissions de la Universitat de València como la Comissió Assessora d’Estudis de Grau i la Comissió d’Estatuts.
Al nou degà, acompanyaran en l’equip Begoña Milian (vicedegana d’Incorporació al Grau i Empleabilitat), Iolanda Porcar (Estudis), Rafael Ballesteros (Relacions Internacionals i TIC), Mª José Ruiz (secretària de la facultat), Teresa Albelda (coordinadora de Mobilitat), Juan Modesto Clemente (coordinador de primer curs), Jorge Verdú (segon curs), Miriam Beneito (tercer curs), Amparo Sanz (quart curs), Marc Montesinos (coordinador de titulació), Rosendo Pou (doble titulació-Grau Física-Química), José. A. Sáez (director del màster en Química), Alicia Monleón (coordinadora de Pràctiques Externes i de Menció Dual), Carlos Gómez (coordinador de TFG) i Daniel Tordera (coordinador d’Innovació). Rafael Ibáñez va fer una estada de tres anys en el Laboratoire de Chimie du Solide, de la Universitat de Bordeus I, per a la realització de la seua tesi doctoral, que va llegir en la Universitat de València en 1984. Ha col·laborat en un total de 45 projectes d’investigació (19 com a investigador principal) i 34 contractes i convenis amb empreses (31 d’ells com a investigador responsable). La investigació principal del nou degà s’ha centrat en l’exploració de vies de síntesis alternatives per a la preparació de materials per mètodes respectuosos amb el medi ambient. És coautor de nombroses publicacions en revistes de l’àrea de Ciència de Materials i de nou patents internacionals. Va començar la seua vinculació a la Universitat de València al desembre de 1984, impartint classes pràctiques en el Col·legi Universitari de Castelló (hui Universitat Jaume I). Durant més de 25 anys ha estat adscrit a l’Institut de Ciència de Materials de la Universitat de València, del qual va ser secretari des de la seua creació en 1995 i posteriorment director entre 2002 i 2008. En la Facultat de Química ha exercit com a coordinador de curs entre 2012 i 2017, any en què va passar a ser coordinador de Pràctiques Externes. És membre de la Junta de Facultat ininterrompudament des de 2014 i del Claustre de la Universitat des de la seua renovació total en 2021. Ibáñez és soci fundador i consultor científic de dues empreses StartUP (LaserFOOD i PersiSKIN) situades al Parc Científic, que desenvolupen la seua activitat en projectes vinculats amb la sostenibilitat del sector de post-collita de fruita. Aquestes empreses han rebut el suport de diversos projectes nacionals i europeus, així com una important quantitat de premis, entre els quals destaca el Premi al Millor Projecte Europeu de la Comunitat Valenciana de 2013 pel projecte Laser-Mark, del programa Eco-Innovation de la UE. Va rebre el premi de l’IVACE a l’Investigador Emprenedor en la modalitat de Projecte Europeu R&D Industry.
La VII Trobada de Representants d’Estudiants és una oportunitat per a què els estudiants que assumeixen tasques de representació es formen, es coneguen entre sí i puguen intercanviar inquietuds i visions sobre la Universitat que volen construir. En eixe sentit, Marcos Durà, Delegat de la Rectora per a l’Estudiantat, ha destacat en la seua intervenció d’obertura de la Trobada, la importància de participar-hi, especialment, per als nous membres de les assemblees de representants d’estudiants dels centres (ADR) i de l’Assemblea General d’Estudiants (AGE), ja que els permetrà conèixer millor “ les ferramentes per a una participació activa en la cogovernança universitària”. Durant la jornada, els participants han assistit a diverses activitats formatives: Alícia Villar, professora del Departament de Sociologia i Antropologia Social de la Universitat de València, ha impartit el taller La re-representació, i Isabel Núñez Ruiz, psicòloga i especialista en violència de gènere de la Unitat d’Igualtat de la Universitat, ha explicat com funcionen els espais violeta i el protocol d'actuació davant un cas d'assetjament de la Universitat de València.   A més, l’estudiantat participant en la Trobada també ha pogut fer un taller entre els tres oferits: Coneix els drets del estudiants i les estudiantes i fes-te sentir, a càrrec de Paula Sala, vicesíndica d’estudiants de la Sindicatura de Greuges de la Universitat de València entre 2019 i 2022; Habilitats per a la comunicació en el marc de l’exercici de la representació estudiantil, impartit per Fani Grande, escriptora i especialista en comunicació; i Gestió de conflictes en el marc de la representació estudiantil, a càrrec d’Irene Verde, professora del Departament de Teoria de l’Educació a la UV. Aprofitant aquesta iniciativa, Ana María Sánchez i Pablo Bottero, del Consell de la Joventut de València, han explicat en què consisteix el Consell i algunes propostes per contribuir a augmentar la participació de la joventut en el món de l'associacionisme.  Els participants en la Trobada, impulsada per la Delegació d’Estudiants i organitzada pel Servei d’Informació i Dinamització d’Estudiants (Sedi), han valorat molt positivament la iniciativa i han destacat que els continguts, els materials i els tallers els ajudaran a desenvolupar la seua tasca com a representants. Segons l’enquesta de satisfacció que han emplenat en finalitzar la Trobada, també assenyalen que és una activitat que recomanarien a altres companys i companyes que siguen representants, que s’ha creat un bon ambient i que ha respost a les expectatives dels assistents.
El congrés, que portava per nom “Eixides laborals: una visió transversal sobre la professió” va comptar amb desenes d’estudiants de la Universitat els quals van gaudir de 9 ponències. Aquestes van tractar les diferents eixides professionals que obri el grau en Ciència i Tecnologia dels Aliments i així conèixer de més prop el món empresària i el sector públic.  El congrés, va estar inaugurat per la rectora de la Universitat de València, M. Vicenta Mestre; la degana de la Facultat de Farmàcia i Ciències de l’Alimentació, Hortensia Rico; i el president del congrés, Mario Bello. A continuació van tenir lloc les conferències de professionals del món agroalimentari i acadèmic, a més del concurs de pòsters i comunicacions orals.  CyTAV naix l’any 2022, quan un grup d’estudiats decideix promoure una associació. Una associació d’estudiants independents però amb seu a la Facultat de Farmàcia i Ciències de l’Alimentació. Aquesta agrupació d’estudiants naix amb la finalitat de donar a conèixer els estudis que realitzen a través d’activitats, visites i empreses del sector agroalimentari i l’esdeveniment més important, el congrés anual.
Aquest manual regula l'ús del nou logotip creat per a celebrar el 525 aniversari de la institució, que simbolitza el passat, present i futur de la UV. Aquest logotip fusiona el isologo de la UV amb un disseny commemoratiu que reflecteix els valors de tradició renovada, excel·lència acadèmica, diversitat i inclusió, impacte social, connexió global, innovació i creativitat. El manual emfatitza la necessitat de mantindre l'harmonia visual i la coherència en tots els suports de comunicació, adaptant-se als avanços tecnològics i a la diversitat d'emissors amb els quals compta la universitat. El manual també estableix pautes clares per a l'aplicació del logotip en diferents contextos, assegurant la seua llegibilitat i coherència visual. Des de targetes de visita fins a xarxes socials i marxandatge, es proporcionen directrius detallades per a garantir una aplicació efectiva i consistent de la identitat visual de la UV.  El manual d'identitat estableix també la forma adequada d'aplicar el logotip a les diferents construccions visuals de centres, marques paraigües i altres marques institucionals de la UV, seguint així amb l'estratègia que busca establir canals de comunicació integrats, millorar la percepció de les polítiques institucionals, optimitzar la coordinació i promoure la unitat dins de la comunitat universitària. El manual inclou un annex que destaca elements de marca complementaris, vinculats a les celebracions d'efemèrides significatives de diversos centres de la Universitat de València, en el marc del 525é aniversari de la institució. Es destaquen commemoracions que reflecteixen la profunda tradició que defineix la UV, com són els 25 anys de la Facultat de Ciències Socials, els 40 anys de la Facultat de Psicologia i Logopèdia, fins als 50 anys de la Facultat de Farmàcia i Ciències de l'Alimentació. L'objectiu d'aquests logotips especials és donar visibilitat a les trajectòries distingides, enfortint així la cohesió i la identitat compartida de la nostra comunitat universitària, i ressaltant el paper essencial de cada centre en el desenvolupament i progrés continu de la Universitat de València.  En definitiva, el Manual d'Identitat de la Universitat de València representa un pas significatiu en la consolidació de la identitat institucional i en la celebració del seu llegat de 525 anys. Amb aquest document, la UV reafirma el seu compromís amb l'excel·lència i la innovació, convidant a tota la seua comunitat a unir-se en la promoció d'un futur millor. Aquest document es pot descarregar en pdf i també es pot consultar una versió més dinàmica i útil, amb descàrregues d'imatges i fonts de les diferents aplicacions de marca al següent enllaç: https://www.uv.es/identitat525
En l’equip directiu l’acompanyen Mireia Llobera (secretària de la facultat i presidenta de la Comissió de Qualitat del Centre), Francisco Ródenas (vicedegà d’Estudis i Postgrau, i president de la Comissió de Grau), Anna Giulia Ingellis (Relacions Internacionals i Mobilitat, i presidenta de la  Comissió de Grau en Sociologia i en el doble grau de Sociologia i Ciències Polítiques), Jordi Giner (Organització Acadèmica) i Josep Vicent Pitxer (Participació, Cultura i Sostenibilitat, i president de la Comissió Grau en RRLL i RRHH). Diplomada en Treball Social i llicenciada en Sociologia, Elena Mut és doctora en ‘Gènere, Subjectivitat, Coneixement i Cultura’ per la Universitat de València. Així mateix, va cursar el màster en Immigració en la Universitat Pontifícia de Comillas. Professora en el Departament de Treball Social i Serveis Socials de la Universitat de València des del 2002, ha impartit docència en el grau de Treball Social, Sociologia, en el doble grau en Sociologia i Ciències Polítiques, en el màster en Gènere i Polítiques d'Igualtat, en el màster en Cooperació al Desenvolupament i en e màster en Nutrició Personalitzada i Comunitària, així com en diverses titulacions de postgrau en cooperació internacional i migracions en altres universitats (Universitat Autònoma de Madrid, Universitat d’Alacant i Universitat Jaume I). Ha estat secretaria de departament, coordinadora de mobilitat en el Grau en Treball Social, membre de la CAT de Treball Social, de la CCA del Màster en Gènere i Polítiques d’Igualtat i del Màster en Cooperació al Desenvolupament, i de la Comissió de Doctorat en Ciències Socials.  Com a investigadora, Elena Mut és membre de l’equip de la Càtedra d’Economia Feminista i de la Comissió Mixta de la Càtedra Nova Transició Verda (Turisme), les dues de la Universitat de València. És investigadora de l’Institut Universitari d’Estudis de les Dones (IUED) i forma part de l’equip d’investigació Desigualtats Socioeconòmiques i Polítiques Públiques amb Perspectiva de Gènere (GENDESPOL). Igualment, és col·laboradora de l’equip Migracions, Diversitat i Cohesió Social (MIDICO). Membre de la Xarxa Espanyola d'Estudis del Desenvolupament (REEDES) i de la Comissió d'Investigació i Transferència de l'Associació Universitària Espanyola de Treball Social (AUETS), compta amb una llarga experiència professional de quasi 20 anys en els àmbits d'immigració i en el de cooperació internacional per al desenvolupament des de la perspectiva feminista, huit dels quals ha residit a Amèrica Llatina. Al llarg de la seua trajectòria professional ha combinat la vida acadèmica amb el compromís social, participant de diverses entitats socials.
AgrotecUV ha presentat a l'auditori Marie Curie del Parc Científic de la Universitat de València la Comunitat AgrotecUV, un punt de trobada entre la Universitat de València, el seu parc científic, startups, empreses tractores i entitats col·laboradores. L'esdeveniment ha congregat al voltant de 120 professionals tant del món empresarial com de l'investigador. Entre els assistents s'ha comptat amb la presència de la rectora de la Universitat de València, Mª Vicenta Mestre, qui va inaugurar l'esdeveniment juntament amb Ángela Pérez, presidenta del Consell Social de la UV, i Natalia Vázquez, directora de projectes FEDER de la Fundació INCYDE. Durant l'obertura de l'esdeveniment, la rectora va destacar el compromís institucional amb la incubadora: “No podem perdre de vista que som una de les primeres universitats d'Europa en tecnologia dels aliments i agroalimentació. I per això hem d'apostar per la innovació, la transferència i l'emprenedoria en aquest camp. Amb projectes com AgrotecUV, que naix al Parc Científic UV -el millor entorn per a créixer i desenvolupar-se-, la Universitat està contribuint, sens dubte, a millorar el nostre teixit productiu”. Aquest discurs s'ha vist secundat per la ponència de Pedro Carrasco, director d'AgrotecUV i del Parc Científic de la UV, el qual va detallar el paper d'AgrotecUV en la innovació i la transferència de coneixement entre la universitat i l'empresa en el sector agroalimentari. Per a això va ressaltar la vocació col·laborativa en què es basa la incubadora i va presentar les empreses tractores i entitats col·laboradores referents en el sector agroalimentari participants en aquesta iniciativa a través de la Comunitat AgrotecUV. Rovensa Next, el Banco Santander, Timac Agro, Alnut, Valgenetics, GCM Citrus, Aimplas, Anecoop, Bioval, La Unió Llauradora i Ramadera, Q’Omer, Ubioo, Abonos Artal i Biovegen  pertanyents a aquesta Comunitat AgrotecUV que compta amb 42 entitats innovadores del sector van participar en la jornada mostrant el seu suport al projecte i a les startups del programa. El Centre de Desenvolupament Tecnològic i la Innovació (CDTI) també va participar en la jornada presentant els instruments del centre per al foment de la I+D+i i l'emprenedoria en el sector agroalimentari, a través de Carlos Franco, assessor tècnic del CDTI del sector agroalimentari. El desenvolupament i comercialització de productes d'antimicotoxines per a la producció animal, farina de blat apta per a celíacs, productes lactis aptes per a animals i persones, acompanyament nutricional i mètric per a pacients oncològics secundat per l'última evidència científica i IA, producció de principis actius d'origen vegetal in vitro, el desenvolupament de productes fermentats que permeten recuperar i millorar processos i projectes a l'Horta i el desenvolupament de compostos bioactius a partir de macroalgues per a la seua aplicació en alimentació, nutracèutics i cosmètica són les temàtiques de Bionte nutrition (spin-off d'Andrés Pintaluba), Bread Free, Espirbiótic, Ibions, Kanara, La Fermenteria de l'Horta i Mediterranean algae. Aquestes startups que se sumen a Evolving Therapeutics, Aerofybers technologies, Cucare Diagnositics, Uhmamix 3S Foods, Winus Bio, Madeinplant, Oscillum, Agrosensing i Datipic com startups incubades per AgrotecUV. La clausura de l'esdeveniment ha comptat amb la participació de Jerònim Mora, Secretari Autonòmic d'Innovació en la Conselleria d'Innovació, Indústria, Comerç i Turisme, i de Rosa Donat, vicerectora d'Innovació i Transferència de la UV. Durant la clausura s'ha recalcat la importància de la Comunitat AgrotecUV com a catalitzadora de la innovació, la transferència i l'emprenedoria en el sector agroalimentari. A més, Rosa Donat va anunciar la finalització del nou Centre d'Innovació de la Universitat de València, el qual albergarà les noves instal·lacions de la incubadora.
La Universitat i la Fundació Carmen Izquierdo Besante han lliurat els premis que concedeixen anualment a l’estudiantat que ha obtingut el millor expedient acadèmic en cadascuna de les branques del coneixement després del primer curs de grau.  En aquesta convocatòria, els premiats han sigut: en la branca de Ciències de la Salut, Nerea Ortolá, estudiant del grau de Psicologia; en la branca d’Arts i Humanitats, Medea Márquez, estudiant de Filosofia; en la branca de Ciències Socials i Jurídiques, Marc Forcadell, estudiant del grau de Dret; i en la branca de Ciències, Enginyeria i Arquitectura, Luís Carrillo, estudiant del grau de Ciències Matemàtiques. Tots ells guardonats amb un premi de 500€.  La rectora de la Universitat de València, M. Vicenta Mestre, ha volgut donar l’enhorabona al quatre estudiants, als seus familiars i els ha encoratjat a continuar en la senda del treball i l’esforç, la quals els revertirà en èxits en el futur.  Per la seua part, el secretari de la fundació, Javier Pastor, també ha donat l’enhorabona a l’estudiantat. A més, ha remarcat que aquest premi és una xicoteta empenta per a que continuen amb el seu treball excel·lent. Els premiats i les premiades han estat acompanyats i acompanyades pels seus familiars i per representants dels equips deganals de les seues facultats, com van ser el degà de la Facultat de Ciències Matemàtiques, Salvador Moll; la degana de la Facultat de Filosofia i Ciències de l’Educació, Rosa María Bo; el degà de la Facultat de Psicologia i Logopèdia, Antonio Ferrer; i la vicedegana de Coordinació Acadèmica, Relacions Institucionals i Comunicació de la Facultat de Dret, Rosario Serra.
L’equip que acompanyarà al director en la seua legislatura estarà format per Inmaculada Coma, Sonia Loras, Ángel Robles, Joan Vila i Miguel García que substituirà el professor Fran Grimaldo, a qui se li ha agraït el treball de tots aquests anys al servei de l'ETSE i de la Universitat. L’equip remodelarà l’estructura de les subdireccions per aconseguir major eficiència i repartir equitativament les tasques. José Rafael Magdalena Benedicto és llicenciat en Físiques en 1991 i doctor en Ciències Físiques en el 2000 per la Universitat de València. Professor de la Universitat de València des de 1994, actualment forma part del Departament d'Enginyeria Electrònica, adscrit a l'Escola Tècnica Superior d'Enginyeria de la Universitat de València. Va ser becari en l’AIDO (Parc Tecnològic, 1992), responsable de Física Mèdica en Dextromèdica (1993), desenvolupador web en la Fundació Universitat Empresa de València (1996-1997) i professor associat en el Departament de Sistemes Informàtics i Computació de la Universitat Politècnica de València (1998). Ha sigut director del Departament d'Enginyeria Electrònica de la UV, membre del Claustre, del Consell de Govern i de la Comissió Econòmica de la UV. A més, ha sigut soci fundador de tres empreses de tall tecnològic, i alcalde de la localitat castellonenca de Sogorb. La seua labor investigadora es va iniciar en enginyeria biomèdica i telemedicina, i des de 2003 està realitzant la seua investigació en l'àrea de Machine Learning. Té 43 publicacions internacionals, 97 comunicacions a congressos i 23 llibres i capítols de llibre. Així mateix ha sigut investigador principal en quatre projectes i ha participat com a investigador en 30 projectes europeus i nacionals. Ha sigut membre de IEEE i de INNS (International Neural Network Society). Les seues àrees d'interés són la visualització avançada de dades, problemes d'optimització i aprenentatge màquina quàntic.
La tragèdia de l’incendi que afectà el dijous 22 de febrer dos edificis residencials ubicats al districte de Campanar de la ciutat de València ha impactat profundament la societat valenciana i, en particular, la Universitat de València.  Dol institucional   Des del primer moment, la rectora de la Universitat de València, Mª Vicenta Mestre, va estar en contacte amb la delegada del govern a la Comunitat Valenciana, Pilar Bernabé, amb el president de la Generalitat Valenciana, Carlos Mazón, i amb l’alcaldessa de València, Mª José Catalá, per tal de traslladar-los la solidaritat de la comunitat universitària i per posar a la seua disposició tots els recursos de la UV i, particularment, la seua xarxa de clíniques universitàries.  La Universitat de València es va unir al dol institucional de tres dies decretat tant per l’Ajuntament de la ciutat com per la Generalitat, suspenent els actes institucionals, les activitats de caràcter cultural i lúdic, així com la participació dels membres del Consell de Direcció de la UV en actes públics.  Al mateix temps, el Consell de Direcció seguia de prop les tasques de localització de Carmen, una estudianta de l’itinerari formatiu d’Història de l’Art del programa per a majors “La Nau Gran” de la Universitat de València, mentre la rectora de la Universitat es trobava en contacte amb els seus familiars més pròxims.  Finalment, en identificar-se que Carmen es trobava entre les víctimes mortals, el Consell de Direcció de la Universitat de València va estendre el dol institucional un dia més, al llarg del dilluns 26 de febrer, onejant les banderes dels edificis oficials de la UV a mig pal.  Minut de silenci  La UV convocà un minut de silenci en record de les víctimes de l’incendi, així com en homenatge als serveis de Bombers, Unitat Militar d’Emergències, forces policials, serveis sanitaris i resta d’equips d’emergències desplegats per fer front a aquesta tragèdia, un minut de silencia ahir dilluns 26 de febrer, a les 12 hores.  Les concentracions tingueren lloc tant a les portes dels edificis de Rectorat, La Nau (edifici històric de la UV), Jardí Botànic com en els campus universitaris, amb un important seguiment.  A les portes de l’edifici del Rectorat, al Campus de Blasco Ibáñez, es concentraren, junt a les autoritats acadèmiques, la rectora de la Universitat Jaume I de Castelló, i presidenta de la conferència de rectores i rectors de les universitats espanyoles (CRUE-Universidades Españolas), Eva Alcón, i el rector de la Universitat Miguel Hernández, Juan José Ruiz.  Nombroses i nombrosos companys de Carmen en el programa “La Nau Gran” participaren també en aquesta concentració i, a més, guardaren un altre minut de silenci a les quatre de la vesprada a l’aula del segon curs de l’itinerari en Història de l’Art de La Nau Gran on cursava aquest programa formatiu de la UV per a persones majores la víctima mortal de l’incendi que integrava la comunitat universitària.  Agraïments i condols institucionals  La Universitat de València ha rebut al llarg d’aquests dies, l’agraïment de les autoritats valencianes per l’oferiment institucional, així com escrits de condol tant de la presidenta de CRUE-Universidades Españolas com d’altres universitats, com ara la Universitat Politècnica de Catalunya.
El nou equip deganal està integrat per Emilio Iranzo (secretari), Marta García Carrión (vicedegana d’Estudis i Organització Acadèmica), Mireia López (Qualitat, Innovació Educativa i Relacions Internacionals), Frederic Aparisi (Cultura i Participació Estudiantil) i Aleix Eixea (Economia i Noves Tecnologies). Manuel Lomas Cortés (València, 1980), és doctor en Història i professor titular del Departament d’Història Moderna i Contemporània des de 2020. Especialitzat en l’estudi de la minoria morisca i la política mediterrània de la monarquia hispànica en el segle XVII, en l’actualitat és investigador principal d’un projecte que aborda les relacions hispà-marroquines en l’Edat Moderna. Així mateix, coordina la col·lecció Biblioteca d’Estudis Moriscos (PUV). Secretari de la Facultat de Geografia i Història des de 2018, en el seu equip repeteixen diversos membres de l’etapa del degà, Josep Montesinos, al costat d’incorporacions noves.
Reunit en sessió ordinària, i després de la renovació parcial de membres del Claustre en el procés electoral de finals de 2023, s’ha renovat parcialment la composició de diferents òrgans i comissions de la UV.  Així, s’ha elegit membres del Consell de Govern, en el col·lectiu de Personal Docent i Investigador Doctor (PDI) amb vinculació permanent a: José Manuel Almerich, Pedro Javier Cillero, José Manuel Claver, Emilia Ferrer, Pedro Rafael Gil, Javier Guardiola, Marcela Isabel, Begoña Milián i a Maria Natividad Orellana. En el col·lectiu de PDI no doctor o sense vinculació permanent a Rafael Fernández i a Vicente García. Laura Antón ha sigut elegida en el col·lectiu de Personal Investigador en Formació (PIF). En el Personal Tècnic, de Gestió i d’Administració i Serveis (PTGAS), van ser elegits Laura Coscollá, Carlos Javier López i Jacinto José Torrecillas. En l’estudiantat, els elegits van ser Rim Alhakim, Laia Darós, Víctor Esteban, Miguel Ángel Lavara i Maria Vigo.   A més, els estudiants Bruno Escribano i Josep Andreu Picó van ser elegits com a membres titulars de la mesa del claustre i a Andrea Monllor com a suplent.   En la Comissió d’Estatuts, els estudiants elegits són Carlos Cucart, Cristina Cuenca, Carlos Gumbau, Miguel Ángel Lavara, Carles León, Andreu Ortí i Jennifer Perales.   En la comissió de professorat s’incorporen com a PIF, Carlota Cómez i com a estudiant Sandra Estefanía Berlanga.   El PIF, Víctor Moreno, l’estudiant de doctorat Pau Díaz i el PTGAS, María Desamparados Gimenez, van ser els elegits per a incorporar-se a la Comissió d’Investigació.  Els membres titulars de la Comissió electoral elegits són: per al PDI amb vinculació permanent, Joaquín Martín. En els suplents, per a l’estudiantat, Ismael Sahuquillo.   Per últim, els catedràtics María José Añón, Rafael García, Elena Grau i José Manuel Pastor han sigut els elegits per a formar part de la Comissió de Reclamacions.    Informe de la Sindicatura de Greuges  La Síndica de Greuges, Belén Cardona, ha presentat l’informe d’activitats d’aquest òrgan universitari, tal i com s’establia en el punt 5 de l’ordre del dia de la sessió.   La Dra. Cardona ha informat que durant el curs 22-23 es van atendre un total de 132 expedients a la sindicatura, dels quals 35 han sigut consultes, 94 reclamacions i 3 mediacions. I aquest expedients afecten un total de 169 persones de la institució.  D’aquests expedients 5 han estat desistits; 2 derivats, 20 no han sigut admesos, bé perquè la sindicatura no té competències o perquè es trobaven pendents d’altres resolucions. La mitjana en la resolució d’aquests és de 26 dies, i un total de 105 expedients s’han resolt, dels quals 66 han tingut una resposta favorable i 39 desfavorable.
La rectora de la Universitat de València, M. Vicenta Mestre; el president d’AIMPLAS, José Luis Yusá; i el director gerent d’AIMPLAS, José Antonio Costa han signat un conveni de col·laboració mitjançant el qual es constitueix la Càtedra AIMPLAS-UV. Aquesta nova càtedra es crea amb l’objectiu de promoure la formació, la investigació, el desenvolupament i la transferència de coneixements en el sector del plàstic. Tot açò amb un enfocament especial en la sostenibilitat i la innovació, fent especial recalcament en la promoció del talent, potenciant la responsabilitat social i la sensibilització.  Aquest acord possibilitarà abordar d’una manera integral els desafiaments actuals i futurs en l’àmbit de la sostenibilitat i la innovació dels materials plàstics i es facilitarà la integració de la investigació acadèmica amb les necessitats i avanços del sector.  La Càtedra AIMPLAS-UV es posiciona com un espai d’encontre i col·laboració, on la investigació, la formació i l’acció conjunta contribuiran al desenvolupament sostenible de la indústria del plàstic d’acord amb els Objectius de Desenvolupament Sostenible i l’Agenda 2030. Entre les accions que es duran a terme en el marc de la Càtedra AIMPLAS- UV, destaquen aquelles orientades a impulsar el talent com els concursos de Treball de Fi de Grau i Fi de Màster, la participació i organització en jornades de difusió, l'organització de visites tècniques i la promoció de la formació mitjançant pràctiques i cursos especialitzats.     Sobre AIMPLAS AIMPLAS, Institut Tecnològic del Plàstic, té un doble propòsit: aportar valor a les empreses per a que creen riquesa i donar resposta als reptes socials per a millorar la qualitat de vida de les persones i garantir la sostenibilitat mediambiental.  És una entitat sense ànim de lucre que pertany a la Xarxa d’Instituts Tecnològics de la Comunitat Valenciana (REDIT), i ofereix a les empreses del sector del plàstic solucions integrals i personalitzades. Des de projectes d’I+D+i fins la formació i els serveis d’intel·ligència competitiva i estratègica, passant per altres serveis de caràcter tecnològic com els anàlisis i assajos o l’assessorament tècnic.
La vesprada del passat 22 de febrer un incendi de grans proporcions va afectar dos edificis residencials localitzats a la ciutat de València causant víctimes mortals i ferits.  La Universitat de València s’ha unit als tres dies de dol oficial declarats per l’Ajuntament de València, i les banderes que onegen als edificis oficials de la UV ho faran a mig pal.  Com a part del dol institucional, la Universitat de València, que manté la seua activitat ordinària i programada, ha suspès els actes institucionals, les activitats de caràcter cultural i lúdic que tenia previstes, així com la participació dels membres del Consell de Direcció en actes públics.  Suspensió d’activitats  Així, la presentació de la falla immaterial prevista per a aquest divendres al Centre Cultural La Nau de la UV ha estat ajornada.  La conferència ‘Amors i afectes. Relats íntims a través de l’arxiu personal de Joaquín Sorolla’, que anava a pronunciar-se aquesta vesprada a l’Aula Magna de l’històric edifici de la Universitat al carrer de La Nau també, i el col·loqui ‘Akelarre! Les bruixes en la cultura popular’ programada per l’Aula de Còmic de la UV se celebraran en altres dates.   La jornada de formació per a representantes i representants d’estudiants programada per al dissabte 24 de febrer tampoc se celebrarà, i es programarà en una altra data.  La Universitat de València manté les seues activitats docents i investigadores i de transferència de coneixement, així com el funcionament dels seus serveis amb total normalitat, però ha suspès les activitats de caràcter lúdic vinculades a programes que mantenen la seua programació prevista, com és conèixerUV.  Oferiment de suport  La rectora ha contactat amb membres de la comunitat universitària afectats per l’incendi i els ha expressat la solidaritat de la Universitat i els ha oferit els serveis de suport de la Universitat en aquests difícils moments.  La rectora de la Universitat de València, Mª Vicenta Mestre, ha traslladat a l’alcaldessa de la ciutat, Mª José Catalá, al president de la Generalitat, Carlos Mazón, i a la delegada del govern d’Espanya a la Comunitat Valenciana, Pilar Bernabé, l’oferiment de la UV per donar suport a les víctimes a través de la xarxa de clíniquesUV.
“El compromís de la nostra Universitat amb els Drets Humans ve de lluny, i rau en un esperit de cerca de la democràcia, la llibertat i la igualtat al llarg dels segles”, ha afirmat la rectora de la Universitat de València, Mª Vicenta Mestre, en la reunió en sessió ordinària del Claustre de la Universitat de València, celebrada aquest 22 de febrer a l’Aula Magna de la Facultat de Medicina i Odontologia.  La rectora ha informat al Claustre que, des del passat 9 de novembre de 2023, el Consell de govern de la Universitat s’ha posicionat d’una manera clara i inequívoca en contra de la vulneració del Dret Internacional Humanitari que està tenint lloc a la franja de Gaza per part de l’estat d’Israel en les seues reunions del 19 de desembre i 30 de gener.  En relació a la situació jurídica de la intervenció militar d’Israel a Gaza, a petició de la rectora, l’Institut de Drets Humans de la UV ha emès un informe que ha estat posat a disposició de les i els membres del Claustre, i tal i com la rectora va informar al Consell de Govern, es va incorporar un punt a l’ordre del dia del Claustre per abordar aquesta situació, atenent, també, a la demanda d’un conjunt de membres d’aquest òrgan, d’acord amb allò que disposa el seu reglament.  Aquest conjunt de claustrals demanava al Claustre un posicionament i demanar el compliment del Dret Internacional i la carta de Drets Humans, el trencament de relacions amb qualsevol universitat, institució i empresa que done suport al govern d’Israel, i l’exigència d’una solució al conflicte palestí, demanant la creació de l’estat palestí i el seu reconeixement internacional.  La rectora de la Universitat de València ha informat al Claustre que la Universitat de València no manté, en l’actualitat, cap conveni de col·laboració amb universitats d’Israel i que, en el període que s’inicia en 2024 tampoc ha incorporat cap institució universitària israeliana en la seua programació de mobilitats Erasmus.  El Claustre de la Universitat de València s’ha pronunciat, amb 153 vots a favor, 33 abstencions i cap vot en contra, en la següent declaració institucional.   Declaració Institucional del Claustre de la Universitat de València  La Universitat de València està al servei del desenvolupament intel·lectual i material dels pobles, del progrés del coneixement, de la pau, de la igualtat entre les dones i els homes i de la defensa ecològica del medi ambient, tal i com s’expressa en l’article quart dels nostres Estatuts.   En el seu ferm compromís amb la pau, la justícia, els Drets Humans i els valors democràtics, el Consell de Govern de la Universitat de València s’ha pronunciat en cadascuna de les seues sessions ordinàries al llarg dels darrers quatre mesos, en solidaritat amb la població civil de Gaza i en un reiterat rebuig a les accions militars israelianes que vulneren el Dret Internacional i el Dret Internacional Humanitari i estan produint milers de morts, ferits i desplaçats.   Aquests posicionaments es troben en línia amb els expressats per la conferència de rectores i rectors d’universitats espanyoles, i la Universitat de València ha instat a la Unió Europea d’Universitats a expressar el seu posicionament en defensa de la Carta dels Drets Humans i en demanda del compliment del Dret Internacional.   En eixe sentit, la Universitat de València manté que, d’acord amb allò expressat per la Cort Internacional de Justícia, en la seua ordre de 26 de gener de 2024, sobre les mesures cautelars sol·licitades per Sudàfrica, és imprescindible que Israel prenga mesures immediates per a evitar la comissió d’actes sotmesos als tipus criminals enregistrats per la Convenció per a la Prevenció i la Sanció del Delicte de Genocidi, i és urgent adoptar totes les accions necessàries per a la prevenció i castigar la incitació directa i pública a cometre genocidi, així com impulsar les mesures efectives que permeten l’assistència humanitària.   Com ja ha advertit l’Organització de les Nacions Unides, el desplaçament forçat de població no es pot sostenir des del Dret Internacional. Per això, en aquest moment la prioritat màxima ha de ser la població civil i l’ajuda humanitària, que no pot limitar-se ni condicionar-se per les crítiques realitzades a la UNRWA, respecte a les quals existeix una investigació en curs per part de l’Oficina de Serveis de Supervisió Interna (OIOS) de l’ONU.   Així mateix la Universitat de València expressa la seua preocupació i el seu rebuig a la destrucció de les instal·lacions sanitàries, educatives, universitàries i d’investigació a Gaza, així com els greus efectes sobre la formació de xiquetes, xiquets i joves que suposa aquest conflicte bèl·lic, tal i com va expressar recentment el Comitè dels Drets del Xiquet.   En conseqüència, el Claustre de la Universitat de València exigeix,   1er. L’acord d’un alto-el-foc a Gaza, immediat i permanent.   2on. L’alliberament immediat de totes i tots els ostatges i presoners, i la fi de les greus violacions dels Drets Humans.   3er. L’inici d’un procés de pau des del diàleg i la negociació que, amb el suport de la comunitat internacional i l’impuls de les Nacions Unides, done una resposta permanent al conflicte israelià-palestí.
La Universitat de València es troba en la posició mundial 180, la mateixa que en 2023, si bé el nombre de centres que s’han classificat ha augmentat de 4.361 a 5.650; mentres que a nivell europeu és la 56. A escala espanyola es consolida en la tercera posició i continua com a primer centre superior d’ensenyament valencià.  El Transparent Ranking és una versió del rànquing Webometrics, el qual no utilitza els perfils institucionals de Google Scholar Citations (GSC), a petició de moltes universitats, sinó els de les autores i els autors de cada institució. GSC ofereix una forma senzilla de fer un seguiment de les cites dels articles, de manera que cada autora o autor pot verificar qui està citant les seues publicacions, grafiar les cites al llarg del temps i calcular diverses mètriques de cites.  Aquesta classificació està liderada a escala internacional per les universitats de Harvard, Stanford i pel Massachusets Institute of Technology; mentre que a nivell europeu la lideren les de Cambridge, Òxford i el College de Londres. A l’estat espanyol, les Universitats de Barcelona i Complutense de Madrid són les úniques que superen la de València i, pel que fa a l’espai autonòmic, la segona i la tercera universitats són la Politècnica de València i la d’Alacant (en les posicions mundials 341 i 461, respectivament).     Transparent Ranking: http://www.webometrics.info/en/transparent   Més informació (Servei d’Anàlisi i Planificació UV): https://ir.uv.es/Ra6ePEn
La Universitat ha presentat la nova appUV a la comunitat universitària i la societat en general a la Sala Matilde Salvador de l’edifici històric de la Univeristat, La Nau. Aquesta nova eina és fruit de la col·laboració entre la Universitat i Santander Universidades i constitueix una nova finestra digital que connecta, informa i enriqueix l’experiència dels públics amb la UV.  La presentació ha estat de la mà del director de Comunicació de la Universitat de València, Joan Enric Úbeda; del director de Desenvolupament de Negoci Digital Banc de Santander, Jorge de Velasco; i el cap de la Unitat Web i Màrqueting de la UV, Josep Gonzalbo. I ha comptat amb la presència de la rectora de la Universitat de València; M. Vicenta Mestre; el president de Santander Universidades, Matías Rodríguez; membres del Consell de Direcció, un nodrit nombre de degans i deganes, així com també de representants d’estudiants.  L’appUV  està disponible per a iOS i Android, va ser llançada el setembre de 2023 i ha comportat més d’un any de treball del Servei d’Informàtica de la UV, de la Unitat Web i Màrqueting de la UV i de l’equip del Santander. Un treball de més de trenta persones que ha permès llançar una eina que ofereix més de 50 serveis i que està tenint una adopció molt ràpida. I és que a d’ata d’avui, més del 50% de l’estudiantat ja se l’ha descarregada i fa un ús habitual d’ella. Per la seua part, el Personal Tècnic, de Gestió, Administració i Serveis, l’ha descarregada en un 25% i el  15% del Personal Docent i Investigador. L’eina ha estat dissenyada per oferir un accés directe i fàcil a la informació i recursos més rellevant de la institució, fomentant una experiència rica i connectada. Tal com va explicar el director de Desenvolupament de Negoci Digital de Santander Universitats, Jorge de Velasco, l'app permet accedir a tots els serveis en línia de la UV, tant als d'administració electrònica com a la gestió del dia a dia.  També permet personalitzar a cada usuari els diferents serveis que vol utilitzar de manera habitual, configurant-se com una de les aplicacions més personalitzables de les existents actualment.  Al costat d'aquests serveis propis d'una aplicació universitària per a mòbils, tal com va explicar el cap de la Unitat Web i Màrqueting de la UV, Josep Gonzalbo, la UV ha desenvolupat serveis exclusius com són el recorregut virtual per les seues instal·lacions amb informació ampliada de serveis, la seua connexió amb la base de dades de patrimoni i amb la informació en temps real de les línies d'autobusos, metre i serveis de Valenbisi disponibles als campus universitaris.  El director de Màrqueting i Comunicació de la UV, Joan Enric Úbeda, va destacar el caràcter innovador de la UV i, en particular, de la seua àrea de comunicació, remarcant el desenvolupament de tecnologia pròpia en sistemes orientats a la comunicació bidireccional de la UV amb els seus públics seguint un enfocament de màrqueting relacional.  La rectora de la UV, M. Vicenta Mestre, va posar en valor l'objectiu de superació de la UV, una universitat pública, valenciana però d'abast global, líder en els principals rànquings d'universitats. En eixe sentit va remarcar l'ambició de continuar incrementant els serveis que ofereix l'app a la comunitat universitària. El president de Santander Universidades, Matías Rodríguez, va remarcar el compromís del banc Santander amb les universitats, articulat a través d’Universia, la qual aglutina a un total de 1.300 universitats de 25 països i al que el banc ha destinat més de 2.200 milions d’euros.     Col·laboració entre la Universitat i Banc Santander  Ambdues institucions han col·laborat estretament a partir del projecte App Crue, una iniciativa entre Santander i Crue Universidades que establia les bases per al desenvolupament d’una eina informàtica que donara solució a les necessitats de les diferents universitats i que a la vegada poguera adaptar-se a les particularitats de cadascuna.
En aquesta nova etapa, acompanyaran a la degana Miguel Martí (secretari), Vanessa de Paredes (vicedegana d’Odontologia), Rubén Agustín (vicedegà d’Ordenació Acadèmica per a Odontologia), José Javier Martín (vicedegà d’Ordenació Acadèmica per a Medicina), Maria Dolores Mauricio (vicedegana Coordinació d’Assignatures Bàsiques), Mª Desamparados Escudero (vicedegana Coordinació d’Assignatures Clíniques), Miguel Armengot (vicedegà de Pràctiques Clíniques i TFG), Guillermo Sáez (vicedegà de Doctorat i Màsters, i Relacions Internacionals).  Amparo Ruiz és catedràtica de l’àrea d'Histologia des del passat 30 d’octubre. Llicenciada en Medicina i Cirurgia per la Universitat de València en 1984, es va doctorar en el mateix centre en 1993 amb la qualificació d’excel·lent cum laude. Ha centrat la seua activitat d’investigació en la histologia i la morfometria (tècnica d’exploració d’imatge que s’ocupa de l’anàlisi quantitativa de la grandària i la forma de les estructures). La morfometria s’utilitza per a quantificar un caràcter de significança evolutiva i per a detectar els canvis en la forma en diferents patologies comparades amb la histologia normal, deduir aspectes sobre l’ontogènia dels organismes, funció o relacions evolutives. Un dels objectius de la morfometria és provar estadísticament les hipòtesis sobre els factors que afecta la forma. La degana pertany a la Societat Espanyola d’Histologia i Enginyeria Tissular, la Societat Espanyola de Cardiologia i a la Xarxa de Teràpia Cardiovascular. Ha sigut membre del Claustre de la Universitat de València, de la Comissió Assessora d’Estudis de Grau, de la Comissió d’Avaluació de l’Activitat Docent, de la Comissió Avaluadora de Projectes d’Innovació Docent, del Comité d’Assessorament de Propostes d’Innovació Educativa. Així mateix, ha ocupat els càrrecs de vicedegana d’Ordenació Acadèmica i de degana en funcions de la Facultat de Medicina i Odontologia des del mes de setembre passat.
L’equip de la degana el completen María Alcantud (vicedegana d’Internacionalització i Cooperació), Amparo Hurtado (vicedegana de Transformació Docent, Innovació i Igualtat), Rosa Isusi (Estudis de Postgrau, Investigació i Qualitat), Amelia Mañá (vicedegana d’Estudis de Grau), Carmen Melchor (vicedegana de Pràctiques), Miquel Oltra (vicedegà de Cultura, Participació i Comunicació), Jordi Solbes (vicedegà de Professorat i Infraestructures), i Rafael Fernández (secretari). Ana Botella està adscrita a l’àrea de Didàctica de l’Expressió Musical. Llicenciada en Musicologia i diplomada en Magisteri en l’especialitat d’Educació Musical per la Universitat d’Oviedo, és doctora en Pedagogia per la Universitat de València amb una tesi que analitzava i catalogava la música de Moros i Cristians d’Alcoi, i realitzava una aplicació didàctica a l’aula de secundària. La degana posseeix el títol professional de Música en l’especialitat de Piano i el màster internacional de Música en la mateixa especialitat pel Conservatori Superior de Música d’Oviedo. Autora d’un centenar d'articles científics en la seua àrea de coneixement, la didàctica de l’expressió musical, les seues investigacions se centren en la creació de recursos audiovisuals per al treball de l’audició musical, la interdisciplinarietat i la innovació educativa i la renovació de metodologies docents. És investigadora principal del grup iMUSED (Investigating Music Education), l'objectiu de la qual és aprofundir en el coneixement de l'educació musical des de múltiples perspectives com la innovació educativa, la interdisciplinarietat, l'estudi del currículum, les identitats musicals i la transferència de coneixement. Actualment lidera el projecte ‘El paisatge sonor com a context d'aprenentatge interdisciplinari en la formació de mestre.  Activista incansable en els cursos sobre el lifelong-learning, ho demostra la seua implicació en els programes d’Unisocietat, Unimajors i Nau Gran des de l'any 2009 impartint classes d'audició musical, d'òpera i nombroses conferències i sent coordinadora d'universitats estacionals de Bunyol i Gandia en totes les seues edicions fins a hui. Ha sigut secretària del Departament (2012-2015), directora de l’Aula de Música del Vicerectorat de Cultura i Igualtat (2015-2018), directora del Màster en Investigació en Didàctiques Específiques de la Facultat de Magisteri (2016-2018, 2019-2020) i vicedegana d’Ordenació Acadèmica i Postgrau (2018-2020). També ha sigut representant de la Universitat de València en Florida Universitària (2012-2020).
L’encontre va estar inaugurat per la rectora de la Universitat de València, M. Vicenta Mestre;  per la degana de la Facultat de Medicina i Odontologia, Amparo Ruiz; la degana de la Facultat de Ciències Biològiques, Carmen Bañó; i els presidents del comité organitzador, Elena Victoria Fernández i Pablo Escribano. A continuació, va tenir lloc la conferència inaugural “Biotecnologia: des del laboratori a l’espai”, a càrrec de la biòloga molecular i primera astronauta espanyola, Sara García Alonso.  El congrés, creat íntegrament per estudiants per oferir una eina formativa complementària a l’estudiantat, esdevé un punt d’encontre entre estudiants, investigadors i científics on fomentar el pensament crític.  Durant els tres dies, els i les assistents han pogut gaudir a diverses conferències i taules redones relacionades amb temes d’investigació actuals. A més, també han assistit a tallers per a completar la formació pràctica i concursos de pòsters i comunicacions orals, art científic i vídeos de divulgació científica.
El professor jubilat de la Facultat d’Economia Josep Sorribes faltava en la matinada del passat dia 30 a l’edat de 72 anys.  A més de la seua activitat acadèmica, Sorribes va ser Patró de la Fundació General de la Universitat de València entre juny de 1997 i abril de 2016, així com director del Centre de Documentació Europea des de 1994 fins a 2016. Autor d’obres de referència, un dels màxims estudiosos i coneixedors de l’economia i la sociologia urbana, treballador incansable, la pèrdua de Sorribes deixa en el si de la institució universitària un buit irreemplaçable. Des de la Fundació General ens sumem, igualment, al sentiment de dol i pèrdua. Sorribes ens llega per a la posteritat un prolífic treball acadèmic i investigador, així com un profund sentiment d’afecte i respecte per la seua persona que quedarà per sempre en la nostra memòria.
La rectora de la Universitat de València, M. Vicenta Mestre ha nomenat el catedràtic de la Universitat, Pedro Morillo nou Delegat de la Universitat de València en el Real Colegio Complutense de Harvard. D’aquesta manera, Morillo suma aquesta nova competència de gestió a la que ja exercia com a director del Centre d’Idiomes. El Real Col·legi Complutense at Harvard (RCC) és un centre afiliat a Harvard University des de 1990. RCC és una organització no governamental dirigida a l'impuls de la cooperació acadèmica, científica i cultural entre la Harvard University i el Sistema Espanyol d'Educació Superior.  La Universitat de València manté subscrit un acord d'associació amb el Real Col·legi Complutense de Harvard University que permet al professorat i estudiants d'ambdues institucions treballar conjuntament.   Pedro Morillo Pedro Morillo es va graduar en Enginyeria Superior en Informàtica en 1998 per la Universitat de València (Espanya), universitat en la qual es va doctorar anys més tard (2004) amb una tesi denominada “Millora de les prestacions dels Entorns Virtuals Distribuïts”, que va rebre el premi extraordinari de doctorat. Actualment, el Dr. Morillo és professor catedràtic d'universitat del Departament d'Informàtica i membre de l'Institut de Robòtica i Tecnologies de la Informació i les Comunicacions (IRTIC) de la Universitat de València (Espanya), on desenvolupa la seua carrera investigadora. En aquest sentit, la seua investigació se centra en els paradigmes i sistemes de computació associats RV/RA distribuïda, interfícies avançades home-màquina i interacció multimodal (MDI) per a aplicacions tant industrials, com del camp de la medicina. D'altra banda, ha realitzat estades post-doctorals d'investigació com a científic visitant en les universitats Iowa State University (Estimes, IA, USA) en 2004, University of Louisiana (Lafayette, LA, USA) en 2006, CAU Chung-Ang University (Seoul, Korea) en 2009 i University of Arkansas (Little Rock, AR, USA) en 2017, centre últim amb el qual col·labora activament.  Des de l'any 2015 i fins a l'actualitat, exerceix diferents càrrecs de gestió universitària relacionats amb la promoció i gestió d'estudis, així com amb l'estratègia online institucional.
La rectora de la Universitat de València, M. Vicenta Mestre; i la secretària del Col·legi Oficial d’Enginyers Químics de la Comunitat Valenciana (COIQCV); Noelia Sopeña han escenificat la rubrica del conveni ja signat per la rectora i per la presidenta del COIQCV, Beatriz Ferreira mitjançant el qual l’estudiantat del Màster Universitari en Enginyeria Química augmentarà la seua oferta formativa i acadèmica.  L’acord permetrà que l’estudiantat gaudisca d’una major i millor oferta d’empreses en les que realitzar les pràctiques formatives i completar la seua formació, així com també possibilitarà que aquestes empreses proposen títols per als Treballs de Fi de Màster, de tal manera que l’estudiantat adquirisca competències més ajustades a les demandes del món professional. D’aquesta manera, la titulació esdevindrà més atractiva i interessant per a l’estudiantat atés que permetrà als egressats i egressades estar més preparats i preparades per a ingressar al món professional.  El Màster Universitari d’Enginyeria Química és un màster professionalitzant i investigador que complementa els estudis de Grau en Enginyeria Química. Impartit des de l’any 2015 a la Universitat, ha ampliat la seua estructuració fins assolir els 90 crèdits ECTS aquest curs 2023-2024. El títol forma i especialitza l’alumnat en el camp de l’enginyeria química amb una especial orientació aplicada a entorns laborals i industrials, plasmada tant en el desenvolupament d’unes pràctiques externes curriculars com den la participació en la docència de professionals que desenvolupen la seua activitat en diversos sectors.  En l’acte de signatura del conveni també han participat la vicerectora d’Estudis, Isabel Vázquez; el director de l’Escola Tècnica Superior d’Enginyeria, José Rafael Magdalena; el director del Departament d’Enginyeria Química; Alberto Bouzas; el director del Màster en Enginyeria Química; Vicente Martínez; el subdirector de l’ETSE de Relacions Institucionals, Igualtat i Cultura, Ángel Robles; la subdirectora de l’ETSE d’Organització Acadèmica i Qualitat, Sonia Loras; i la cap de comunicació del COIQCV, Maro Silvestre.
L'Ateneu Mercantil de València ha entregat aquest dilluns a la nit els VIII Premis Ateneu Mercantil a la rectora Mavi Mestre Escrivá; a la restauradora Pilar Roig Picazo i a les jugadores de futbol Ivana Andrés i Enith Saló en les categories ‘Ciències Humanes i Investigació’, ‘Creativitat i Belles arts’ i ‘Educació, Cultura i Esport’ respectivament. Les distincions han sigut entregades en la Sala d'actes per part de la presidenta de l'entitat, Carmen de Rosa, que al costat de Reme Mazzorali, vicepresidenta segona de la Diputació de València, va atorgar el ‘Premi Ciències Humanes i Investigació’ a Mavi Mestre. María José Ferrer San Segundo, Primera Tinenta Alcalde de l'Ajuntament de València, va ser l'encarregada de concedir el ‘Premi Belles arts i Creativitat’ a la prestigiosa restauradora Pilar Roig mentre que el Director General d'Esport de la Generalitat Valenciana, Luis Cervera, va fer el propi amb la distinció a Ivana Andrés i Enith Saló amb el ‘Premi Educació, Cultura i Esport’. En el cas d'Ivana Andrés, va rebre el guardó la seua mare, Ivana Sanz, ja que la jugadora es prepara aquests dies per a les semifinals de la Supercopa d'Espanya.   La presidenta de l'Ateneu, Carmen de Rosa, va recordar en l'inici de la gala l'esperit d'aquests premis creats fa huit anys “per a posar en valor a aquelles persones que són un exemple per a la societat valenciana”. “Referents i models per a les noves generacions. Creiem que la societat civil ha de ser activa; impulsar iniciatives; fer un pas al capdavant. Des de l'Ateneu Mercantil, creiem que hi ha reconéixer el talent de les persones valencianes que destaquen en les seues respectives àrees”.   Mavi Mestre: “Com a primera rectora de la UV, aquest és un dia molt especial, tant des del punt de vista institucional com personal”  Després de rebre el ‘Premi Ciències Humanes i Investigació’, la catedràtica de Psicologia Bàsica i Rectora de la Universitat de València, Mavi Mestre, va mostrar el seu agraïment a l'Ateneu pel sentit dels seus premis, que valoren l'esforç.  “Com a primera rectora de la Universitat de València, aquest és un dia molt especial, tant des del punt de vista institucional com personal”, va assegurar. “L'any del 525 aniversari de la Universitat de València, el 145 de l'Ateneu Mercantil i els 115 anys de l'Exposició Regional Valenciana, és inevitable per a mi veure semblances entre la Universitat i l'Ateneu, totes dues entitats centrals i històriques de la societat valenciana”, va apuntar Mavi Mestre.   Pilar Roig: “Des de la humilitat vull manifestar que aquest alt honor és un merescut homenatge al patrimoni cultural i a la seua conservació i restauració”  Igual d'orgullosa es va mostrar la investigadora Pilar Roig per el ‘Premi Belles arts i Creativitat’ i va donar les gràcies a l'Ateneu i a la seua presidenta, Carmen de Rosa, “l'honor que suposa ser una de les premiades per aquesta digna institució que tant fa per la cultura i la societat valenciana promovent gran quantitat d'activitats de prestigi i sent un referent per als valencians”.   “Des de la humilitat vull manifestar que aquest alt honor és un merescut homenatge al patrimoni cultural i a la seua conservació i restauració. Sent hui un dia gran i inoblidable per a la seua dignificació. Faig extensible aquest premi a totes i tots els professionals implicats en eixa bella tasca”, va dir Pilar Roig.   La que fora premiada amb la Medalla del Consell Valencià de Cultura (CVC) per la seua dedicació i contribució a la protecció i rehabilitació del patrimoni valencià, va tirar la vista arrere per a recordar-se de tota la saga familiar de restauradors amb els quals va créixer, alhora que va posar l'accent en pilars clau per a desenvolupar cadascun els seus projectes professionals “com és el suport de la Universitat Politècnica, administracions públiques així com el Mecenatge de la Fundació Hortensia Herrero que ha fet possible la Restauració de l'Església de Sant Nicolás i dels Sants Joans de València”.  Enith Saló: “Gràcies a l'Ateneu per aquest premi i, per descomptat, a la meua família i a les persones importants que estan sempre ací, al meu costat”  La portera internacional del València, Enith Saló, va rebre el ‘Premi Educació, Cultura i Esport’. Campiona del món durant el passat Mundial d'Austràlia i Nova Zelanda, la jove jugadora valenciana de 22 anys va felicitar la resta de premiades en el moment de recollir el premi i va donar les gràcies a l'Ateneu Mercantil de València “per posar en valor i reconéixer el treball de les valencianes i valencians en cadascuna de les seues professions”. La jugadora nascuda a Montcada va reconéixer que els seus assoliments van parells a l'esforç que des de xiqueta van fer els seus pares perquè complira els seus somnis. “El meu agraïment, per descomptat, a la meua família i a les persones importants que estan sempre ací, al meu costat; al València CF i a la Selecció Espanyola per haver fet possible un somni tan gran”, va reconéixer.   Ivana Andrés: “Em sent molt feliç per aquest reconeixement que em concedeix l'Ateneu i la meua més sincera enhorabona a la resta de premiades”  La també premiada en la categoria ‘Educació, Cultura i Esport’, Ivana Andrés, capitana del Reial Madrid i de la selecció Espanyola, que va alçar la Copa del Món en Sidney, no va poder ser present en la gala per compromisos ineludibles, perquè es troba a escasses hores de disputar la final de la Supercopa d'Espanya davant el Barcelona. El guardó el va recollir Ivana Sanz Soler, la mare de la futbolista, que va estar acompanyada pel seu marit, Juanjo, la seua tia i l'alcalde de la seua ciutat natal, Aielo de Malferit, Juan Rafel Espí. No obstant això, la veterana defensa valenciana va enviar prèviament un vídeo d'agraïment a la institució cultural per reconéixer la seua labor professional.   “Res m'hauria agradat més que haver-me desplaçat fins a València per a recollir aquest premi al costat de la resta de premiades, però per motius de treball no he pogut. Gràcies a l'Ateneu Mercantil de València per aquest premi que, sincerament, em fa una gran il·lusió rebre. Em sent feliç per aquest guardó. Enhorabona a Mavi Mestre, Pilar Roig pel premi, i especialment a la meua companya de selecció Enith”, va dir en el seu vídeo Ivana per a enviar un bes a totes les guardonades.
El rector Juan José Ruiz ha pres el relleu del rector de la Universitat Politècnica de València (UPV), José Capilla. Aquest canvi en la Presidència es produeix per acord de les cinc universitats: la UMH, la Universitat de València, la Universitat Politècnica de València, la Universitat d'Alacant i la Universitat Jaume I de Castelló. La Presidència té un any de duració i un caràcter rotatori entre les cinc universitats que integren el sistema públic valencià.   El rector de la UMH ha assenyalat durant la seua primera intervenció com a president de la CRUPV que la seua intenció és continuar defensant a la universitat pública i reivindicant la seua importància vital en el desenvolupament de la societat i del seu entorn. En relació a la recent publicació de l'informe que tots els anys realitza la Fundació CYD, ha destacat que es fa imprescindible reforçar la política de beques i ajudes a l'estudi. “Intentarem que el govern central i de la Generalitat facen l'esforç d'incrementar el pressupost per a aquestes ajudes, tant d'estudis com de mobilitat internacional i orientades a l'estudiantat, però també, a la resta de col·lectius que integren les universitats”.   El president de la CRUPV ha afegit que “Ens enfrontem a un període en què començarem a implantar la nova Llei amb totes les incògnites que segueixen sense resoldre's. Aquesta inquietud que és extensiva a tots els equips rectorals comença pel finançament que requereix l'adaptació a aquesta llei”. En aquest sentit, ha destacat que “la tan necessària renovació de les plantilles docents repercutirà en l'augment dels costos a la Seguretat Social de les universitats i aquest augment haurà de reflectir-se en el finançament per als pròxims cursos. De la mateixa manera, les universitats ja venim patint el pagament de les quotes de la Seguretat Social dels estudiants en pràctiques, pagaments dels quals les empreses no es fan càrrec i el govern central tampoc ha contemplat en els seus pressupostos ni a facilitar la seua gestió administrativa”.   Al problema del repte de l'infrafinançament universitari, Juan José Ruiz planteja que caldria afegir altres mancances històriques que pateix el sistema universitari. “És necessari que, per una vegada, impere la coherència i es dissenye un mapa de titulacions en el qual, responsablement, s'organitzen aquestes d'acord amb la demanda social i al de l'adequació del nombre d'egressats al mercat laboral. No vull evadir la part que ens toca a nosaltres, les universitats, perquè utilitzar correctament els nostres pressupostos és també un compromís dels propis equips de direcció”, ha reivindicat.   Per part seua, el president sortint de la CRUPV i rector de la UPV, José Capilla, ha assenyalat que l'any transcorregut durant la seua presidència s'ha caracteritzat, entre altres qüestions, per la fallida negociació en el primer semestre de 2023 d'un futur pla de Pla Pluriennal de Finançament (PPF), les negociacions per a la determinació del finançament de l'exercici 2023 no resoltes fins entrat el mes de juliol amb el govern valencià sortint, la negociació del pressupost de 2024, resolta amb el nou govern valencià durant la tardor; o l'entrada en vigor a l'abril de la nova. També, ha estat marcat per l'inici del seu “difícil, incerta i no adequadament finançada implementació, així com les dificultats que la regulació estatal introdueix per a la gestió de les pràctiques tant curriculars com extracurriculars”, ha indicat.   La Conferència de Rectors i Rectores de les Universitats Públiques Valencianes es va crear el 18 de febrer de 2003 per a coordinar les polítiques d'actuació de les cinc institucions universitàries.
L’acte, celebrat en el mateix lloc en el que la banda terrorista d’ETA va assassinar el catedràtic de Dret Mercantil de la Universitat de València, ha comptat amb la tradicional ofrena floral al monument commemoratiu, compost per una columna idèntica a les del Claustre de l’edifici històric de La Nau, ubicada davant del número 21 de l’avinguda Blasco Ibáñez de València.  L’homenatge ha comptat amb les intervencions de Pablo Broseta, fill de l’homenatjat; de Carlos Mazón, president de la Generalitat; de Ximo Puig, expresident de la Generalitat; els qui han estat acompanyats per un gran nombre de representants de la política valenciana, per la família i per membres de la comunitat universitària.     Manuel Broseta Pont Va nàixer a Banyeres de Mariola en 1932, i va ser assassinat el 15 de gener de 1992. Va cursar els estudis de batxillerat a l’Institut Lluís Vives de València, i posteriorment estudià Dret a la Universitat de València, on es llicencià el 1955. Broseta va participar activament en la vida universitària. Fou degà de la Facultat de Dret, i va ser processat i absolt pel Tribunal de Orden Público franquista a causa dels seus articles en la premsa. Va dimitir com a degà el 1972 com a protesta per l’intent del Ministeri d’Educació de depurar per raons polítiques més de tres-cents professors i més de mil estudiants universitaris espanyols. El 1973 va ser el primer signant de la sol·licitud d’una càtedra de Llengua i Cultura valencianes a la Universitat de València. Va obtindre la càtedra de Dret Mercantil de la Universitat de València, i va exercir com a advocat. Entre altres càrrecs, va ser membre del Consell d’Estat. La seua trajectòria política es va iniciar en la lluita contra el franquisme, i va presidir la Junta Democràtica del País Valencià. Posteriorment es va integrar en la Taula de Forces Polítiques i Sindicals del País Valencià. Fou elegit senador en les llistes d’UCD per València en les eleccions de 1979. Abandonà la política activa el 1982 i es dedicà en exclusiva al seu despatx professional i a la seua tasca docent en la Universitat de València. El 1991 va assumir la presidència del Consell de Cultura de la Ciutat de València. Entre les seues obres, destaca un Manual de Dret Mercantil de l’any 1971.anuel Broseta
Aquest divendres 12 de gener ha pres possessió com a vicerectora d’Igualtat, Diversitat i Polítiques Inclusives la professora de Didàctica de l’Expressió Plàstica de la Facultat de Magisteri, Dra. Sylvia Martínez Gallego.  Prèviament, la Dra. Martínez Gallego exercia les funcions de cap d’iniciatives d’Igualtat i Diversitat en aquest mateix vicerectorat des del mes de maig de 2022.  Nascuda en València en maig de 1962, es va llicenciar en Belles Arts i va completar els màsters en Didàctica Especifica i en Secundària per la Universitat de València. A més, ha estat professora de diverses seus de l’Escola d’Art Superior i Disseny de València (EASD).   Va assolir el Grau de Doctora en Educació i el nivell de Professora Permanent a la Universitat de València, on ha desenvolupat diversos càrrecs de gestió a la Facultat, essent actualment membre del Claustre Universitari.  Centrada en línies d’investigació com són la formació de professorat, la didàctica de les Arts Visuals i la interdisciplinarietat en les Arts, la Dra. Martínez Gallego és membre actualment del grup d’investigació Investigant l'Educació Musical - iMUSED.  La professora Sylvia Martínez substitueix al front del vicerectorat a la també professora de la Facultat de Magisteri Helena Rausell, qui va presentar la seua renúncia, per motius personals, el passat més de desembre.
Optical Sens SL és la primera spin-off interuniversitària que sorgeix de l’Institut Interuniversitari d’Investigació de Reconeixement Molecular i Desenvolupament Tecnològic (IDM) en col·laboració amb TRL+, dedicada a la cogeneració de spin-offs amb origen en els projectes de Centres d'Investigació de les Universitats gràcies a la unió d'equips professionals empresarials i investigadors. L’acord de constitució ha estat subscrit per la rectora de la Universitat de València (UV), M. Vicenta Mestre; el rector de la Universitat Politècnica de València (UPV), José E. Capilla; i el CEO de l’empresa TRL+, Luís Morró, junt als investigadors i investigadores socis i sòcies.   La nova spin-off de la UV i la UPV, té per objectiu oferir solucions amb sensors químics i biomarcadors que satisfacen les necessitats del sector agroalimentari, salut, seguretat higiènica-sanitària, el sector farmacològic i indústria química. Inicia la seua activitat amb sensors de detecció de drogues de submissió química i sensors de senescència, no obstant això, treballarà en el desenvolupament de sensors químics i biomarcadors d'alt valor científic i industrial. Així, és la primera empresa que proposa una tecnologia que permet la detecció de les drogues de submissió química i que aquesta puga ser emprada a temperatura ambient i per qualsevol usuari/a. Tot per fer front a les estadístiques que indiquen que prop del 40% de les agressions sexuals es produeixen per submissió química, tret que posa de manifest la necessitat de sensors que possibiliten la ràpida detecció d’aquestes substàncies.  En aquesta línia, la rectora de la Universitat de València, M. Vicenta Mestre ha assenyalat que “aquest acord és una prova de la relació entre la universitat i la societat a través de la investigació i de la generació del coneixement, que permetrà millorar la qualitat de vida de les persones”.  Luís Morró, CEO de TRL+, ha afegit que “aquestes eines permetran a la ciutadania gaudir de l’oci de manera lliure sense la necessitat d’estar pendents de si poden estar sent objecte d’un acte delictiu”.  Per altra banda, el sensor de senescència que Optical Sens SL posarà a l’abast del mercat clínic i als centres d’investigació sanitària és capaç d’oferir informació d’alt valor biomèdic sobre l’estat d’envelliment cel·lular in vivo, és a dir, sense necessitat de sacrificar els animals d’investigació. El rector de la Universitat Politècnica de València, José E. Capilla, ha volgut remarcar la importància del paper de les universitats en el teixit productiu de la investigació, assenyalant que “les institucions educatives han de treballar més profundament en la transferència del coneixement a la societat”.
La Facultat de Psicologia i Logopèdia ha organitzat al llarg d’aquest mes de desembre una sèrie d’activitats per commemorar el 50 aniversari de l’inici dels estudis en Psicologia. Una primera promoció que va començar els seus estudis el 1973 i que just 25 anys després, l’any 1998, va veure com la Diplomatura en Logopèdia començava a donar els seus primers passos.  El dijous 21 de desembre ha tingut lloc l’acte de clausura de les activitats. Un acte que ha comptat amb la participació de la rectora de la Universitat de València, M. Vicenta Mestre; del degà de la Facultat de Psicologia i Logopèdia, Antonio Ferrer; de la degana del Col·legi de Logopèdia de la Comunitat Valenciana, María Jesús Lluch; la secretària del Col·legi de Psicologia de la Comunitat Valenciana, Vicenta Esteve; i al secretària de la Facultat de Psicologia i Logopèdia, María Florencia Rodrigo. A l’acte han assistit professorat, personal d’administració i serveis i alumnat de la facultat, tant en actiu com jubilat, que no s’han volgut perdre l’efemèride.  La segona part de l’acte ha comptat, en primer lloc, amb la conferència d’Heliodoro Carpintero, actual president de l’Acadèmia de Psicologia d’Espanya i primer degà de la Facultat de Psicologia de la UV (1938-1988). En segon lloc, ha sigut el professor José Luís Miralles, catedràtic de Psicologia Bàsica i professor jubilat de la Universitat, l’encarregat de pronunciar la seua conferència. Tots dos han relatat el sorgiment dels estudis de psicologia i logopèdia, el procés d’implantació i desenvolupament a la Universitat, així com els reptes de futur als que s’han d’enfrontar amddues titulacions.  D’aquesta manera es posava punt i final a quasi dues setmanes d’activitats commemoratives com són el cicle de conferències i les exposicions “ Des d’ahir cap al futur, docents que marcaren el camí” que es pot visitar al vestíbul de la facultat fins el 10 de gener; “Investigació i docència en les primeres promocions de psicologia: exposició bibliogràfica” que es pot visitar, també, fins els 10 de gener a la biblioteca e Psicologia i Esports, Joan Lluís Vives; i “Mujeres que dan palabra” que es pot visitar fins el 2 de febrer a la Sala de Cristall.
Al llarg dels darrers mesos les Facultats de Dret i de Geografia i Història han estat treballant en el desenvolupament de noves titulacions a afegir a l’àmplia oferta de cadascun d’aquests centres universitaris.  El Consell de Govern de la Universitat de València, reunit en sessió ordinària el dimarts 19 de desembre de 2023, ha aprovat les expressions d’interès d’aquestes dues facultats de la UV. Els següents passos per a la implantació dels estudis consisteixen     Arqueologia: un nou grau a la Comunitat Valenciana La Facultat de Geografia i Història impartirà el grau en Arqueologia, una titulació de la branca de coneixement en Arts i Humanitats que constarà de 240 crèdits ECTS, amb una durada de quatre cursos acadèmics, i una oferta de 50 places.  La tradició en investigació arqueològica de la Universitat de València es remunta a l’any 1921 amb la creació del Laboratori d’Arqueologia, i la Facultat de Geografia i Història compta amb departaments que abasten totes les àrees de la història, incloent l’arqueologia.  La Facultat de Geografia i Història proposa una titulació amb un enfocament transversal i una perspectiva interdisciplinària que pretén la formació d’arqueòlegs amb nivells de coneixements suficients d’història, des de la prehistòria fins l’actualitat, que comptarà amb línies d’especialització orientades als campus concrets de la història i l’arqueologia per èpoques.  Es garanteix una formació no sols tècnica sinó amb competències necessàries per interpretar en clau històrica, i d’una manera adequada, els registres arqueològics sobre els quals es treballa.  El treball en Arqueologia té una demanda creixent, tenint en compte que, després d’Itàlia, Espanya compta amb el major patrimoni arqueològic de la Unió Europea, i que, actualment, no s’oferta a la Comunitat Valenciana.    Relacions Internacionals, una titulació sense oferta pública a València La Facultat de Dret impartirà el grau en Relacions Internacionals, una titulació de la branca de coneixement de Ciències Socials i Jurídiques que comptarà amb 240 crèdits (quatre cursos acadèmics) i una oferta de 50 places. La titulació que proposa la Facultat de Dret oferirà una formació tant teòrica com pràctica en l’àmbit de les Relacions Internacionals que pretendrà comprendre les distintes dinàmiques d’un món globalitzat des d’una òptica d’anàlisi transnacional que permeta aproximar-se a les seues múltiples realitats, idees, moviments, polítiques, conjuntures i tensions.  Amb un enfocament interdisciplinar en diverses àrees com l’Economia, el Dret, la Sociologia, la Història i les Ciències Polítiques i de l’Administració, aquesta titulació oferirà, en paral·lel, una sòlida formació en distints idiomes per facilitar la mobilitat acadèmica i les pràctiques internacionals.  Relacions Internacionals és una de les titulacions més demandades en l’àmbit de les Ciències Socials, i compta amb un camp laboral ampli i divers en un context global caracteritzat per la interconnexió entre països.  En els països anglosaxons, com Estats Units i Regne Unit, els graus en Relacions Internacionals compten amb una sòlida tradició acadèmica, però a la província de València no es compta, fins ara, amb una titulació oficial en una universitat pública.    Noves titulacions que permetran nous dobles graus Les titulacions que ha aprovat el Consell de Govern permetran el disseny de nous programes de doble grau, atenent a les seues característiques i a l’àmplia oferta de la Universitat de València en les respectives branques de coneixement.  Així, la Facultat de Geografia i Història compta amb l’oferta de totes les titulacions relacionades amb la història, la història de l’art i la tecnologia, tant a nivell de grau com de màster oficial i doctorat.  Per la seua banda, la Facultat de Dret, que se situa en els rànquings com la primera d’Espanya en aquest àmbit de coneixement, ofereix les titulacions de grau en Dret, Criminologia, Ciències Polítiques i de l’Administració Pública, així com nombroses titulacions de doble grau d’aquesta àrea amb l’economia, l’empresa i la sociologia, i de doble titulació internacional    Un primer pas cap a la implantació de les titulacions L’aprovació per part del Consell de Govern és el primer pas, després de la tasca realitzada al si de les facultats i departaments, i les propostes de les Juntes de Centre de cada facultat elevades al Rectorat, per poder implantar aquestes titulacions.  Es requereix, a més de l’acord del Consell de Govern, un informe favorable del Consell Social, la verificació positiva del Consejo de Universidades, l’informe favorable de la Agencia Nacional de Evaluación de la Calidad y Acreditación (ANECA), l’informe d’avaluació de l’Agència Valenciana d’Avaluació i Prospectiva (AVAP), que és preceptiu però no vinculant, i l’informe del Consell Valencià d’Universitats i Formació Superior.  Correspon al Consell de la Generalitat valenciana, per Decret del Govern Valencià, acordar la implantació dels ensenyaments que condueixen a l’obtenció dels estudis en la Universitat de València.  Finalment, la titulació serà inscrita al Registro de Universidades, Centros y Títulos (RUCT) del Ministerio de Ciencia, Innovación y Universidades del Gobierno de España.  Es preveu que els títols s’implanten el curs acadèmic 2025/2026.
En la vesprada del dimecres 20 de desembre el Consell Social de la Universitat de València ha aprovat el pressupost de la UV per a l’any 2024.  Aquest pressupost, elaborat per la gerència de la Universitat a partir de la proposta de cadascuna de les estructures universitàries, va ser presentat al Consell de Govern pel Consell de Direcció (conformat per la rectora, la secretària general, el gerent, els vicerectors i vicerectores i el delegat d’estudiants), i es va aprovar el passat dimarts 19 de desembre per a la consideració del Consell Social, que és l’òrgan que, d’acord amb la normativa vigent, té la competència d’aprovació.  Un pressupost en un context restrictiu, sense Pla Pluriennal de Finançament (PPF)  El pressupost d’enguany s’ha elaborat, un any més, en un context d’absència de Pla Pluriennal de Finançament (PFF) que l’anterior govern de la Generalitat Valenciana s’havia compromès a aprovar reiteradament des de 2015.  Malgrat el procés de negociació entre universitàries i l’acord de la pràctica totalitat del Sistema Universitari Públic Valencià, l’anterior govern de la Generalitat Valenciana no va aprovar un nou model de finançament de les universitats públiques valencianes, malgrat reconèixer la situació d’infra-finançament que, històricament, arrossega la Universitat de València.   No obstant això, i tal i com va recordar el gerent de la UV, Juan Vicente Climent, “sí que es va aconseguir un important avanç: incrementar el pes de la UV en la distribució dels recursos de la Generalitat entre totes les universitats. Un increment que ens assenyala el camí de la suficiència pressupostària i que ha estat possible gràcies al lideratge de la nostra rectora”.  La rectora de la Universitat de València, Mª Vicenta Mestre, ha estat una ferma defensora de la necessitat de sostenibilitat financera del Sistema Universitari Públic Valencià.  Així ha exigit, reiteradament, el compliment del compromís de l’anterior president de la Generalitat, Ximo Puig, finalment incomplida, de disposar d’un Pla Pluriennal de Finançament de les universitats públiques valencianes.  La situació, no obstant ha millorat per a la Universitat de València, amb una millor distribució de recursos que encara és insuficient per atendre les necessitats de la Universitat de València i que és el punt de partida de les negociacions amb l’actual govern de la Generalitat del Pla Pluriennal de Finançament (PPF).  480 milions d’euros de pressupost, un 3,7% més  El pressupost aprovat pel Consell Social, presidit per Vicent Soler, ascendeix a 480 milions d’euros, el que suposa un increment del 3,7% respecte de l’any 2023.  El 77% dels ingressos procedeixen de les subvencions (ordinària, que suposa el 61% dels ingressos, i altres subvencions finalistes) de la Generalitat Valenciana, que s’incrementen en un 3,1%.  En eixe sentit s’ha incorporat a la transferència ordinària de la Generalitat la línia de finançament específic per a les millores retributives del PDI laboral, derivades del conveni col·lectiu d’aquestes figures de personal docent i investigador.  Entre les transferència de la Generalitat Valenciana es troben la compensació de taxes i de Costos d’aplicació de la Normativa Estatal i Autonòmica (CNEA), així com una línia específica de transició cap a un nou Pla Pluriennal de Finançament.  La consolidació d’aquestes fonts d’ingressos és clau per a la sostenibilitat financera de la Universitat de València.  La principal font de despesa és el capítol 1, corresponent al personal, que suposa el 65% del total de les despeses, seguida pel capítol 2, de funcionament, que suposen el 18% del total de les despeses.   Una subvenció ordinària insuficient per cobrir les despeses operatives  Les despeses de personal de la Universitat, per un import de 312 milions d’euros, creixen un 5,8% respecte de l’any anterior, sense incloure l’increment retributiu del personal funcionari i laboral per a 2024, en no haver estat aprovat, ni específicament finançat, en el pressupost inicial de la Generalitat.  L’augment de despesa del capítol de personal es deriva de la consolidació de l’increment retributiu amb què es preveu finalitzar l’exercici 2023, així com per la promoció i creació de places respectant les limitacions imposades per la taxa de reposició, el reconeixement de nous triennis, quinquennis, sexennis, trams de carrera professional i conveni col·lectiu del personal laboral.  El conjunt de les despeses de personal suposen el 65% del total de la despesa.  Les despeses de funcionament ordinari (capítol 2) s’incrementen un 4,1% com a conseqüència de l’increment del preu de les despeses generals (neteja, seguretat, manteniment i suport informàtic).  En total, vora 87 milions d’euros que suposen el 18% del total de les despeses.  Si es considera l’agregat de les transferències de la Generalitat Valenciana, per un volum de 369,5 milions d’euros, aquests ingressos no cobreixen les despeses de personal (capítol 1) i de funcionament ordinari (capítol 2) de la UV), que s’apropen als 397 milions d’euros.
“Aquesta passada setmana celebràrem el 75è aniversari de la Declaració Universal de Drets Humans. Ho férem amb una intensa setmana de promoció dels principis i valors continguts en aquesta Declaració, que són també els de la nostra Constitució  (que acaba de complir 45 anys) i el nostre Estatut d’Autonomia”.   Amb aquestes paraules, la rectora de la Universitat de València, Mª Vicenta Mestre, iniciava la seua intervenció al voltant de la intervenció militar d’Israel a Gaza; una intervenció que definit com “un atemptat contra aquesta Declaració de Drets Humans i una vulneració del Dret Internacional, especialment en la seua dimensió humanitària”.  La rectora ha recordat en la seua intervenció que l’Organització de les Naciones Unides ha exigit un alto-el-foc immediat, i ha reiterat el posicionament de la Universitat de València del passat 9 de novembre, així com les declaracions institucionals de la Conferència de rectores i rectors de les universitats Espanyoles (CRUE) i la resolució de l’ONU de 12 de desembre que instava a un alto-el-foc humanitari immediat.  La rectora, fent seues les paraules dels degans, deganes i directors de la UV, ha expressat la demanda d’un alto-el-foc humanitari immediat, “l’inici d’unes negociacions que tinguen com a finalitat el cessament definitiu d’hostilitats, l’alliberament d’ostatges, el retorn de la població a Gaza i la reconstrucció de les seues llars i infraestructures, fi la solució al conflicte polític amb la  creació i reconeixement mutu de dos estats.”  Així mateix, la rectora ha pregat que no s’oblide que “a Ucraïna les accions militars continuen en una guerra que sembla no té horitzó de finalització”, i ha reclamat, “com férem el passat i reiterem novament, l’alto-el-foc i la solució negociada a aquesta guerra que té lloc al cor del continent europeu”.  Pot consultar el text íntegre llegit per la rectora seguint aquest enllaç. La rectora de la Universitat de València ha remés al president de l'associació europea d'universitats (EUA) el posicionament de la Universitat de València per invitar a la resta d'universitats europees a unir-se a aquesta acció. Accions de conscienciació sobre la situació a Gaza a la UV  En la seua intervenció davant el Consell de Govern, la rectora Mª Vicenta Mestre ha recordat que, al llarg del darrer mes, la UV ha acollit activitats de conscienciació sobre la situació a Gaza, com ara el Fòrum per la Pau i contra les Guerres de la UV, organitzat el 22 de novembre per la Facultat de Ciències Socials i el Vicerectorat de Cooperació, Sostenibilitat i Vida Saludable, i el 15 de desembre la Jornada “Tierra, Agua, Vida: el campesinado palestino frente a la ocupación”, organitzada per Mundubat en coordinació amb el Vicerectorat de Sostenibilitat, Cooperació i Vida Saludable i la Càtedra de Desenvolupament Sostenible de la Universitat, que tingué lloc a la Facultat de Geografia i Història.  Organitzacions sindicals i estudiantils de la Universitat de València han convocat, també, concentracions de suport a Palestina.
Per a ponderar el resultat institucional de cada centre, en aquest rànquing es té en compte, a més de la governança (amb un pes d’un 10% sobre el total), l’impacte social (45%), que avalua l’esforç i el compromís amb la igualtat, l’ocupabilitat i associacions amb la indústria i amb la millora del benestar i la salut. En aquest apartat, la UV ocupa la posició mundial 168 (per la 212 en l’any 2022). També es mesura l’impacte ambiental, que inclou indicadors d’educació i investigació, i entorn sostenible mitjançant estratègies i operacions dirigides a un futur més sostenible (45% del total de la ponderació), on la Universitat de València ha millorat en un any 257 posicions, fins arribar al lloc 234 mundial. Amb aquestes xifres, la Universitat de València és el primer centre de la Comunitat Valenciana, posició que ja ocupava en l’edició de 2022; arriba al lloc 7 en el conjunt de l’estat espanyol (per 12-14 l’any passat); s’ha classificat en el 70 a Europa (157-159 en l’anterior edició); i passa a la posició 159 mundial (pel rang 341-360 en el 2022). Aquesta millora en tots els resultats s’ha produït en el context de l’increment del nombre de centres participants en el rànquing, que ha passat de 700 en 2022 a 1.403 en aquesta edició. Segons Pilar Serra, vicerectora de Sostenibilitat, Cooperació i Vida Saludable de la Universitat de València, aquests resultats són el fruit de tot el treball dut a terme a la institució per incorporar criteris ètics i sostenibles als procediments de compra pública de la Universitat, la qual cosa ha repercutit directament en els sistemes de governança interna. A més, “s’ha treballat intensament en matèria de sostenibilitat, fet que ha incidit fonamentalment en la descarbonització de la institució, la millora de l’eficiència energètica i la potenciació del comerç just i de proximitat, i la promoció dels estils de vida saludables. Açò ens posa en el camí adequat per seguir millorant any rere any, per tractar de contribuir a un planeta més sostenible i saludable”, ha destacat Pilar Serra. Aquest rànquing està liderat per les universitats de Toronto, Califòrnia (Berkeley) i Manchester, mentre que a Espanya, per la Universitat de Barcelona, la Complutense de Madrid i l’Autònoma de Barcelona.     Més informació (web del Servei d’Anàlisi i Planificació UV): https://ir.uv.es/NGpA5vS Rànquing QS Sustainability Ranking ®: https://ir.uv.es/Rm0Xesb
Durant el dia s’hi van rebre visites de clients habituals, professorat de les diferents facultats i antics companys i companyes que van signar en el llibre editat per a l’ocasió i van voler celebrar la commemoració amb els membres de Publicacions de la Universitat de València. També es va rebre la visita institucional d’Ester Alba, Vicerectora de Cultura i Societat de la UV i de la vicepresidenta de la UNE, Remedios Pérez, i el seu secretari tècnic, Joaquín Corbacho. Per la vesprada, en un acte de cloenda d’aquesta jornada, Teresa Ferrer, actual directora de PUV, defensà la importància de la cultura i dels llibres com els principals instruments de difusió d’aquesta, i tingué unes paraules d’agraïment per als assistents i per a totes les persones que d’alguna manera han contribuït al bon funcionament de La Llibreria. Així mateix, va destacar la tasca dels llibreters i de tota la plantilla per seguir oferint gran part de la producció editorial d’universitats i institucions. Després, Antoni Furió, director de PUV entre 1997 i 2010 i un dels impulsors de La Llibreria, recordà com va sorgir la idea i va fer un repàs de com es va posar en marxa un projecte que, vint anys després, continua en peu.
La rectora Mestre ha destacat l’alta xifra d’alumnat que ha passat durant aquests anys per l’ICUV, “que supera les 6.000 persones de tots els nivells i edats”. A més, ha subratllat que, amb les iniciatives festives i culturals, “l'Institut Confuci ha transcendit els seus límits acadèmiques i s'ha convertit en una eina, com expressa el seu lema, “al servei de la societat”. Per la seua part, la segona tinenta d'alcalde Julia Climent, en representació de l'alcaldessa Mª José Catalá, ha reafirmat el compromís de la corporació municipal envers l'ICUV, com el millor ambaixador i interlocutor de la cultura xinesa a València. També ha assenyalat que la comunitat xinesa assentada a la nostra terra representa un cas d'èxit i que la seva implicació en el teixit social, cultural i acadèmic és inqüestionable. Ha valorat que “l'amor per les festes, la unió familiar, l'artesania de la seda o la porcellana, així com la passió per l'arròs o la pólvora; ens fan als valencians més xinesos i als xinesos més valencians.” El director general de l’Agència Valenciana d’Avaluació i Prospectiva, Javier Moliner, en representació del President Carlos Mazón, ha assenyalat la importància internacional de l‟ICUV i la seua transcendència pública. Per part xinesa, l'esmentat Vicerector Chang Qing ha reafirmat la seua satisfacció perquè l'ICUV continue sumant èxits acadèmics i de representació en la societat valenciana. Este any 2023 s'han celebrat amb diversos actes i iniciatives els 50 anys de l'establiment de relacions diplomàtiques entre Espanya i Xina. Per això, l'ambaixador Yao Jing ha enviat un missatge audiovisual de felicitació. El director de l'ICUV, Vicent Andreu, ha presentat el projecte Confucio20 que es concretarà en una sèrie de propostes, ara en estudi, i que donaran fruits en complir-se els 20 anys d'existència. "El nostre futur passa per convertir-nos en una eina que faça més accessible la cultura xinesa i assentar projectes de recerca que faciliten l'enteniment i la interculturalitat entre les dues societats", ha manifestat. En representació de l'alumnat de l'ICUV ha pres la paraula Juan José Morata, un jove encara que veterà estudiant, que treballa al sector empresarial en una firma relacionada amb la Xina. L'acte ha comptat amb la participació artística de l'Orquestra Folklòrica de NENU, els intèrprets de la qual han executat diverses obres musicals amb instruments tradicionals xinesos, com l'erhu, el zhongruan, o el zhudi entre d'altres. Aquesta Orquestra Folklòrica, integrada per una dotzena d'intèrprets, porta des de dilluns fent un recorregut pels principals conservatoris professionals i superiors de música de la Comunitat Valenciana. En concret, han actuat a dos de València, Torrent, Llíria i Castelló; i també a Elx i Alacant. En tots els llocs, el públic els ha rebut amb gran entusiasme.
L’acte va estar presidit per la rectora de la Universitat de València, M. Vicenta Mestre; acompanyada per l’alcalde d’Ontinyent, Jorge Rodríguez; el director general d’Universitats, José Antonio Pérez; el vicepresident de Caixa Ontinyent, Santiago Aniceto; i el degà de la Facultat de Ciències de l’Activitat Física i l’Esport, Ferran Calabuig. Ruth Beitia, atleta especialista en salt d’altura, va ser l’encarregada de pronunciar la lliçó magistral sobre el paper de les dones en l’olimpisme, a través de la seua experiència personal i professional. A més, també van acudir, la secretària general, M. Elena Olmos; la vicerectora de Formació Permanent, Transformació Docent i Ocupació, Ángeles Solanes; la vicerectora de Cultura i Societat, Ester Alba; el gerent de la Universitat, Juan Vicente Climent; el director del gabinet de la rectora, Joan Enric Úbeda; el degà de la Facultat d’Infermeria i Podologia, Antoni Merelles; la degana de la Facultat de Magisteri, Ana Botella; així com també representants de la corporació i govern municipal i representants de la comunitat universitària i d’associacions i organitzacions d’Ontinyent. Aquest any la ciutat d’Ontinyent i la Universitat celebren el 25 aniversari de l’obertura de l’Extensió Universitària de la UV a La Vall d’Albaida. Durant aquest quart de segle, la Universitat s’ha anat expandint des de la seua ubicació original fins el que hui és un campus universitari, comptant amb programes de grau, postgrau i una important activitat formativa i cultural al llarg de tot l’any. En la seua intervenció, la rectora de la Universitat va destacar la importància d’aquest curs acadèmic, doncs 2024 serà un any de celebració en el que es commemoraran, també, 525 anys de la fundació de la Universitat de València. Així mateix,va voler agrair a la ciutat d’Ontinyent i al seu alcalde, el compromís demostrat tots aquests anys i l’haver treballat conjuntament amb la Universitat propiciant un desenvolupament econòmic, social i cultural del municipi. Tant la rectora com l’alcalde van fer al·lusió a la implantació d’una subseu del Parc Científic de la Universitat de València com “el següent pas” en el creixement del Campus: “S’han fet reunions i l’objectiu es trobar els espais adequats i les empreses que puguen instal·lar-se al Campus”, va recordar la rectora. Jorge Rodríguez va assenyalar que el 25 aniversari del Campus “és un bon moment per repassar la feina feta conjuntament per la Universitat amb l’Ajuntament, Caixa Ontinyent i la resta de patrons de la Fundació Universitària, i també per mirar al futur, tant en la subseu del Parc Científic en la que s’està treballant com en la possibilitat de la implantació d’un quint grau que puguera servir de nou revulsiu per al creiximent del Campus”. En la seua intervenció Beitia va fer en primer lloc un repàs històric de l’evolució de la presència de la dona en l’esport i en concret en l’àmbit de l’olimpisme, per a després parlar del cas concret de l’evolució de l’esport femení a Espanya, amb al·lusions a nombroses dones que han estat referents esportius des de Lilí Álvarez, la primera espanyola olímpica en 1924 fins als recents èxits d’esportistes com Lydia Valentín, Carolina Marín o ella mateixa, recordant finalment la seua trajectòria esportiva personal, que l’ha portat a ser considerada la millor atleta espanyola de la història.   Ruth Beitia Nascuda l’1 d’abril de 1979 a Santander, és una atleta espanyola, especialista en salt d’altura. En 1998 va batre el seu primer rècord d’Espanya a l’aire lliure, saltant 1.89m, el qual va superar en reiterades ocasions, essent la primera atleta espanyola en superar els dos metres. Dotze vegades campiona d’Espanya a l’aire lliure i quinze vegades campiona en pista coberta des de 2003 fins 2006. Campiona d’Europa a l’aire lliure en 2012, 2014 i 2016, i medalla de bronze al Campionat Mundial de 2013. Campiona olímpica als Jocs Olímpics de Rio de Janeiro en 2016 i Premi Reina Letizia en 2017.
Les sales estan repartides entre el Campus de Blasco Ibáñez, el Campus de Burjassot i el Palau de Cerveró. Així, al Campus de Blasco Ibáñez l’edifici de Rectorat compta amb dues sales, la Facultat d’Infermeria i Podologia, La Facultat de Geografia i Història i la Facultat de Filologia, Traducció i Comunicació compten amb una sala cadascuna.  Entre els edificis singulars, el Palau de Cerveró que acull el Servei de Relacions Internacionals així com sales d’exposicions i de conferencia tambe compta amb una sala de lactancia oberta al personal així com als usuaris del centre.   Finalment, el Campus de Burjassot compta amb una sala de lactancia situada a la planta baixa de la Bibliotència de Ciències, junt al saló d’actes.  La necessitat de disposar d’aquestes sales està vinculada també al conveni signat en 2022 entre la Universitat de València i la Iniciativa per a la Humanització de l'Assistència al Naixement i la Lactància (IHAN) llançada per la OMS i UNICEF per adoptar pràctiques que protegisquen, promoguen i donen suport a la lactància materna, en aquest cas, entre la comunitat universitària.  Més informació: https://links.uv.es/5vsMGae
La Facultat de Farmàcia i Ciències de l’Alimentació ha renovat l’Aula d’Atenció Farmacèutica, situada en la mateixa facultat i depenent del deganat i dels departaments de Farmàcia Clínica i Atenció Farmacèutica.  Aquest espai constitueix un entorn de formació que emula una Farmàcia en el que l’alumnat desenvolupa competències professionals dirigides a la bona pràctica professional, en un entorn similar al que encontraran una vegada ingressen al món laboral.  A través de l’enfrontament de l’estudiantat a situacions similars a les que encontrarà en la pràctica habitual de la seua tasca professional, aquest treballa i desenvolupa un raonament clínic, la presa de decisions, la resolució de problemes i les habilitats en les relacions interpersonals.  La rectora de la Universitat de València, M. Vicenta Mestre; la degana de la Facultat de Farmàcia i Ciències de l’Alimentació, Hortensia Rico; el gerent de la Universitat, Juan Vicente Climent; la principal impulsora del projecte, la professora Marisa Ferrándiz, el secretari del Molt Il·lustre Col·legi Oficial de Farmacèutics de la Comunitat Valenciana, Vicente Colomer; acompanyats pels degans de la Facultat de Ciències Socials, de la Facultat de Química, representants de les empreses col·laboradores en el projecte d’actualització de l’aula, APOTHEKA i COFARES; així com un nodrit nombre de professors i professores de la Facultat, que no s’han volgut perdre com l’alumnat fa ús de les noves instal·lacions.  Aquesta infraestructura es va posar en marxa en el curs 2011-2012 en un espai ubicat al semisoterrani de la facultat i immediatament va començar a desenvolupar les seues primeres activitats docents, però després de més de 10 anys d’activitat docent, s’havia quedat obsoleta i necessitava d’una actualització a les noves demandes i tendències del sector.  La nova remodelació ha sigut possible gràcies a la col·laboració de la Facultat amb el vicerectorat d’Economia i Infraestructures amb les empreses APOTHEKA i COFARES. La primera, especialitzada en disseny i reformes de Farmàcies Comunitàries, ha donat suport en el disseny del nou espai, així com en el finançament de part del mobiliari. I per altra banda, l’empresa distribuïdora farmacèutica COFARES ha subministrat gran part del material de parafarmàcia ubicat als expositors.
El Congrés, organitzat pel grup d’Investigació AITANA de la Universitat Miguel Hernández (UMH) d’Elx va congregar més de 600 professionals de la psicologia clínica infantil i adolescent en la sexta edició del Congrés Internacional Aitana. Una edició que duia per tema principal la salut mental en la infància i la joventut, tema sobre el que els i les assistents han pogut conèixer de primera mà els darrers avanços en avaluació i en el tractament psicològic infantil.  Han sigut més de 400 treballs els presentats en un congrés en el que s’han tractat temes com les conductes auto lesives en l’adolescència, la salut mental digital, la comunicació de la infermetat i la mort amb els més menuts, la soledat en la infància, la violència filio-parental, o els problemes emocionals en adolescents, entre d’altes.  Anne Marie Albano de la Universitat de Columbia (EE. UU); Larissa Niec de la Universitat Central de Michigan (EE. UU.); Simon-Peter Neumer de Noruega o Alan Stein de la Universitat d'Oxford en Regne Unit, han sigut algunes de les veus més destacades del congrés. A més, en l'encontre, es van presentar cinquanta simposis internacionals i va comptar amb espais per a la interacció entre els assistents amb experts.  Un encontre que va estar inaugurat per la rectora de la Universitat de València, M. Vicenta Mestre; la directora general d'Atenció Hospitalària, M. Jesús Arilla; la vicepresidenta de la Sociedad Española de Psicología Clínica Infanto Juvenil; Cristina Larroy; la vicedegana del Col·legi Oficial de Psicologia de la Comunitat Valenciana; Carmen Molés; i la presidenta del Congrés, Mireia Orgilés.  La clausura de l'encontre va estar marcada pel lliurament del Premi AITANA a la professora Anne Marie Albano de la Universitat de Columbia (EE.UU.), en reconeixement a les seues significatives contribucions per millorar la salut mental infantil.
El darrer dijous 23 de novembre 47374 estudiants de la Universitat de València estaven cridats a renovar els 75 representants del claustre que pertanyen a aquest col·lectiu.  El comicis han comptat amb una participació del 14,82%, més de dos punts i mig superior respecte als anteriors, essent la millor xifra de participació des de la convocatòria de l’any 2012. Els resultats han posicionat al Bloc d’Estudiants Agermanats (BEA) com el col·lectiu que tindrà més representants claustrals, amb un total de 27, 7 més que en 2021. Unió-EV ha sigut l’associació que ha obtingut els segons millors resultats, amb un total del 24 representants, quatre més que en les anteriors eleccions. En tercera posició ha quedat SAÓ, que han perdut 6 representants respecte del 2021, obtenint un total de 20 representants. Per últim trobem, CREA (col·lectiu de la Facultat de Dret) amb dos representants, Estudiants Fisioteràpia amb un claustral, i Associació Valenciana d’Estudiants d’Odontologia (AVEO) amb un representant també.  Així mateix, també estaven cridats a les urnes diversos col·legis censals del PDI, PAS i PIF per a cobrir diverses vacants.  Resultats de les eleccions d'estudiants Resultats de les eleccions del PDI, PAS i PIF
L’acte institucional ha comptat amb una lectura de poemes i també estava previst que es presentara la nova imatge de l’Espai Violeta, el recurs creat a la Universitat de València per a previndre la violència masclista en la comunitat universitària i es va anunciar la desena edició del premi Olga Quiñones.  Els actes institucionals s'han iniciat enguany a la Facultat de Ciències de l'Activitat Física i l'Esport, aquest dimarts 21 de novembre amb una taula redona que portava per títol #seacabo. Nous temps per a les dones en l'esport. En l’encontre intervingueren l'esportista professional de tir al plat i actual secretària de l'Associació per a Dones en l'Esport Professional, Pilar Calvo; la periodista i autora del ‘Manual d’Estil Periodístic d’Esport Femení" Anna Boluda; la directora de la Càtedra ‘Dona i Esport’ UV-GVA, Maite Pellicer; i la directora del Servei d’Esports de la Universitat de València, Ana Gómez. Divendres, 24 de novembre a les 13 hores en el Claustre de La Nau Centre Cultural, va tindre lloc la lectura del manifest institucional a càrrec de la rectora Mavi Mestre. Els actes amb motiu del Dia Internacional contra la Violència cap a les Dones omplin els campus amb tallers, debats, cinefòrums i conferències. A més, de les façanes de Rectorat, de La Nau i de les biblioteques dels campus pengen pancartes morades per a commemorar el 25N. A la Facultat de Socials han programat un taller de prevenció de l'assetjament per al seu alumnat i a la Facultat de Dret un debat sobre la justícia patriarcal. Cine-fòrum a Geografia i Història, conferències sobre les dissonàncies entre el discurs i la realitat empírica de la prostitució a Psicologia i jornades sobre violència menstrual a Fisioteràpia han conformat alguns dels actes programats als centres. En el Campus de Burjassot-Paterna estava prevista la inauguració d'una sala de lactància i al Centre Internacional de Gandia, la professora de la Universitat de Barcelona, Lídia Puigvert oferix una conferència, aquest dimecres dia 29, sobre la prevenció de la violència masclista en infància i adolescència. La Nau Centre Cultural ha omplit totes les seues sales amb una exposició que presenta treballs de diferents col·leccions d'art en les quals la denúncia de la violència masclista o la reivindicació de la llibertat de les dones han estat protagonistes.  Concerts, documentals i exposicions han completat el programa d’activitats de la Universitat de València amb motiu del Dia Internacional contra la Violència cap a les dones.
La RUD, fundada al 2021 en la ciutat de València, és l’òrgan de confluència y representació del conjunt d’universitats espanyoles l’àmbit de treball del qual comprén les diversitats sexual i de gènere (orientació sexual, diversitat corporal, afectiva, identitat de gènere i expressió de gènere); així com les diversitats per procedència, cultura, creences i afins. Així, la xarxa naix amb la clara voluntat de les universitats públiques per lluitar contra la discriminació i defensar la diversitat com part inherent a totes les dimensions humanes, tot dins del marc ineludible dels drets humans. En aquesta tercera trobada, la UA i la UMH presenten un atractiu programa formatiu amb perspectiva interseccional per a totes les universitats assistents, tant físicament com telemàtica. Especialment rellevant va resultar que una gran part de les ponències i activitats van ser realitzades per persones pertanyents a col·lectius infrarepresentats en la societat, on van poder parlar de primera mà de les realitats que els afecten, resultant així completament coherents amb l’esperit interseccional de la xarxa i fent a un costat el biaix pertanyent al punt de vista normatiu de l’home blanc, cis, heterosexual i originari del Nord Global; que impregna la gran majoria dels relats en la societat contemporània. La benvinguda institucional va tindre lloc el dia 16 en la Facultat de Dret de la Universitat d’Alacant, seguida de la ponència “El paper de la universitat en la construcció de societats inclusives" a càrrec de Rosa Maria Rodríguez-Izquierdo, de la Universidad Pablo de Olavide. En ella, la professora va analitzar la rellevància real de la perspectiva en la diversitat en les universitats, ressaltant de manera crítica com el sistema capitalista-universitari utilitza el discurs de la diversitat en el seu propi interès i com fa l’esquena als moviments i les realitats socials, en la seua clàssica visió elitista i academicista. Després, totes les persones assistents van acudir en nom de la RUD a la reivindicació en defensa de la pau per al poble palestí, que s’organitzava per part de la Universitat d’Alacant. Dos tallers van fer seguir la jornada. El primer, titulat ‘Tus prejuicios por mis verdades’, va ser impulsat per Campus Rom (associació d’alumnat gitano) amb l’objectiu de trencar els estereotips dominants sobre la població gitana. En el cas del segon, ‘Cluedo’, va ser impartit per la Comissió Espanyola d’Ajuda al Refugiat (CEAR) Alacant, dins del seu projecte ‘Terreta de colors’. En aquest cas, l’objectiu va ser experimentar mitjançant realitat augmentada la traumàtica experiència de persones que es veuen obligades a migrar. Després de la pausa per dinar, les persones assistents van poder gaudir d’una visita turística a la ciutat d’Elx que va ser continuada pel taller ‘Aproximación conceptual a la diversidad sexogenérica’, impartit pel tècnic Juan David Santiago Torres, de la Unitat de Diversitat de la UA. La jornada va culminar amb la visita i el sopar en el Hotel Huerto del Cura, ubicat en el cor del Palmeral d’Elx, declarat Patrimoni de la Humanitat per la Unesco. El dia 17 va començar amb la xerrada ‘Buenas prácticas en nuestras universidades’ en la Facultat de Filosofia i Lletres de la UA. En aquesta, les professores Clarisa Ramos (UA), Carmen Garcia (UMH), Javier Moreno (UMH) i la tècnica Maria Rosa Cerdà (UPV) van exposar alguns dels plans de formació, línies d’investigació i recursos disponibles en les seues universitats. La jornada va continuar amb un conversatori interseccional al qual van poder posar la seua veu persones pertanyents a diferents col·lectius infrarepresentats de la societat (migrants, poble gitano, joves), casuística que interseccionava amb una variable transversal a totes elles: la pertinença al col·lectiu LGTBIQ+, en alguna de les seues diferents vessants. Finalment, la trobada va finalitzar amb l’assemblea de la RUD, en la qual les universitats integrants van poder dialogar sobre els pròxims horitzons de les polítiques d’igualtat en la diversitat; les pròximes línies de treball de la xarxa; i es van prendre les decisions pertinents respecte de la pròxima trobada física que tindrà lloc en 2024, amb la Universitat de Vigo com amfitriona.
La convocatòria d’eleccions per a renovar la representació estudiantil al Claustre cita a les urnes 47.374 estudiants de la Universitat de València. L’electorat es compon per 30.265 dones i 17.109 hòmens; un 80 % són estudiants de grau, un 13 % estudiants de màster i un 7 % estudiants de doctorat. L’estudiantat podrà exercir el seu dret a vot durant la jornada electoral del 23 de novembre a la mesa electoral situada a la facultat o l’escola a la qual pertanyen de 10 a 19 h, a l’Escola de Doctorat en el cas dels estudiants de doctorat. El Claustre és el màxim òrgan de representació de la Universitat de València. Cada quatre anys es renova totalment la seua composició, i cada dos anys es renoven els representants de l’estudiantat. Dels 75 representants d’estudiants, el nombre de membres que representa a cada facultat o escola està vinculat a la xifra d’electors que té cada centre. Així, un major nombre d’estudiants es tradueix en un major nombre de claustrals, pel que comptaran amb més estudiants claustrals la Facultat d’Economia, seguida per Dret, Magisteri, Filologia, Traducció i Comunicació, l’Escola de Doctorat, i la Facultat de Psicologia i Logopèdia.  El passat 14 de novembre fou el tret d’eixida de la campanya electoral. Des d’aleshores, les 64 candidatures d’estudiants que concorren a les eleccions al Claustre han estat difonent els seus programes mitjançant diverses activitats, com “passaclasses”, punts informatius, continguts en xarxes socials, xarrades i debats.  La Delegació de la Rectora per a l’Estudiantat, amb el suport del Servei d’Informació i Dinamització (Sedi), ha llançat una campanya de foment de la participació de l’estudiantat en aquestes eleccions, tant en la fase de presentació de candidatures com de votacions. Entre altres, s’ha dut a terme una campanya informativa, una sessió sobre presentació de candidatures, s’han concedit ajudes a les candidatures per a la campanya electoral, s’ha organitzat un debat entre les principals candidatures al Claustre i s’ha publicat la Guia per a la representació estudiantil a la Universitat de València.  El debat se celebrà el passat 16 de novembre, comptà amb representants de SAÓ-UV, Bloc d’Estudiants Agermanats (BEA) i Unió d’Estudiants Valencians i fou moderat per Marcos Durà, delegat de la Rectora per a l’Estudiantat. Durant els 45 minuts de debat es tractaren temes que afecten de forma directa als universitaris, com la millora de les infraestructures, les beques i les ajudes, la sostenibilitat i la representació de l’estudiantat als òrgans de la Universitat. El debat es retransmeté en directe pel Taller d’Audiovisuals (TAU) i la gravació està disponible al web del Sedi.  D’altra banda, la Guia per a la representació estudiantil a la Universitat de València recull una panoràmica sobre els òrgans de la Universitat on l’estudiantat participa, el seu funcionament i els procediments d’elecció. La novetat és, per tant, que posa el focus en l’estudiantat: com s’integren els i les estudiants en els òrgans representatius i de govern de la Universitat. Es pretén que la Guia siga una eina útil tant per a les persones que s’acosten a la representació per primera vegada com de manual ràpid de consulta per a qui ja té un cert coneixement i experiència de la representació estudiantil.
L’acte, celebrat sota la placa commemorativa, ubicada al carrer que pren el nom del catedràtic català, ha reunit a la rectora de la Universitat de València, M. Vicenta Mestre; al degà de la Facultat d’Economia, Francisco Muñoz; al president del Consell Social de la universitat, Vicent Soler; i al president de la Secció Valenciana de la Fundació Ernest Lluch, Salvador Almenar, així com també a persones del món de la política, la societat civil valenciana i de la comunitat universitària.  Lluch va ser assassinat per la banda terrorista ETA a la seua casa de Barcelona, fa ja vint-i-tres anys. El catedràtic de la Universitat Central de Barcelona i Ministre de Sanitat i Consum durant la Primera Legislatura del govern de Felipe González, sempre va destacar per la defensa del diàleg, el coneixement crític i la llibertat. En concret, respecte al conflicte basc, sempre va advocar per la pacificació i el respecte als drets humans. L'homenatge ha finalitzat amb la tradicional ofrena i la interpretació del Cant dels Ocells.
El guardó reconeix la trajectòria clínica, docent i d’investigació d’excel·lència d’un metge internista menor de 35 anys. En les bases s’estableix que els candidats han d’haver destacat en els àmbit clínic, docent i investigador, així com demostrar un compromís continuat amb la SEMI durant almenys els últims tres anys. La selecció dels candidats és responsabilitat de les societats autonòmiques, que proposen a mèdics internistes clínics i investigadors i socis de la SEMI amb una projecció científica d’excel·lència. El premi va ser entregat durant el 44 Congrés Nacional de la Societat Espanyola de Medicina Interna, celebrat en el Palau de Congressos de València. L’acte va estar presidit per María José Forner Giner, presidenta de la Societat de Medicina Interna de la Comunitat Valenciana, i Montserrat Chimeno Viñas, vicepresidenta primera de la SEMI, que va ser l’encarregada de fer lliurament del guardó. Víctor García Bustos va començar la seua carrera investigadora en 2011 com a alumne intern a la Universitat de València, i en 2016 va obtindre una beca de col·laboració del Ministeri d’Educació en el mateix centre. Fundador i organitzador de les Jornades d’Investigació de la Universitat de València, que van evolucionar al Congrés d’Investigació Biomèdica (CIB), ha destacat en l’àmbit científic i acadèmic. Durant la seua residència mèdica a l’Hospital La Fe (2017-2022), va realitzar el seu doctorat amb qualificació d’excel·lent cum laude, i va rebre el Premi Extraordinari de Doctorat de la Universitat de València. La tesi va estar dirigida per Amparo Ruiz Saurí, actual degana de la Facultat de Medicina. Reconegut com el segon millor metge intern resident espanyol de la seua promoció pel Ministeri d’Universitats, el Ministeri de Salut, la Fundació Sanitas i el Consell Nacional d’Especialitats en Ciències de la Salut, ha rebut múltiples premis d’institucions tant públiques com privades. Actualment, treballa a l’Hospital La Fe i a l’Hospital Pare Jofré de València, i gaudeix d’un contracte ‘Río-Hortega’ de l’Institut de Salut Carles III. La seua contribució a la ciència es reflecteix en nombroses publicacions en revistes científiques internacionals d’alt impacte.
El Consell de Govern de la Universitat de València s’ha reunit aquest dijous 9 de novembre, en sessió ordinària, al rectorat de la UV.   En el seu Informe al Consell de Govern, la rectora de la Universitat de València, Mª Vicenta Mestre, sense oblidar la guerra civil a Síria i la iniciada per Rússia a Ucraïna, ha fet referència a la situació bèl·lica a Israel i Gaza, en línia amb el manifest de CRUE-Universidades Españolas.  Remarcant els valors de la UV, recollits als Estatuts, la rectora Maria Vicenta Mestre ha expressat que la Universitat “no pot deixar de reiterar el seu compromís amb la pau, la justícia, els drets humans i els valors democràtics. Eixos valors fonamentals de la nostra Universitat ens han de dur a condemnar tot tipus de violència. I no hi ha excepció que justifique els atemptats terroristes de Hamás a Israel, ni la presa d’ostatges”.  “El dret d’Israel a la seua defensa ha d’estar emmarcat en el Dret Internacional i el Dret Internacional Humanitari. No hi ha lloc per a una vulneració de Drets Humans, ni causa que justifique un càstig col·lectiu a la població civil de Gaza, ni raó que impedisca assegurar les instal·lacions de les Nacions Unides, escoles, hospitals i centres sanitaris i campaments de refugiats” ha dit la rectora, qui assenyala que “el nombre de xiquetes i xiquets assassinats suma xifres d’autèntic horror. Estremeix que semblen sols números, però lamentablement  són víctimes innocents que no han tingut la possibilitat de fugir del seu tràgic destí”.  En aquest conflicte “’ha de garantir un accés humanitari ràpid i sense traves que facilite l’entrada a Gaza de subministraments vitals”, ha expressat la rectora de la Universitat de València.  En la seua intervenció, la rectora ha fet una crida al diàleg i la negociació per posar fi a la crisi de Gaza:  “Des de l’aposta pel diàleg i la negociació per a la resolució d’un conflicte bèl·lic que permeta garantir la pau i estabilitat d’aquest territori, la Universitat de València ha d’estar a allò assenyalat per l’Organització de les Nacions Unides: la preocupació pel perill d’una acció indiscriminada o desproporcionada i el respecte al Dret Internacional i la petició d’un alto el foc humanitari a Gaza”.  La rectora de la Universitat també ha afegit que “a totes i a tots ens correspon clamar pel fi de la violència”.
La rectora de la Universitat de València, M. Vicenta Mestre i el director global de Mercat d'Administracions Públiques de Minsait, Luís Fernández han subscrit un acord per a la creació de la Càtedra LegalTech Lab, una iniciativa col·laborativa que preveu la promoció de cursos formatius en matèria d'innovació tecnològica, la cobertura de projectes d'investigació, transparència i divulgació sobre els nous reptes i oportunitats que ens ofereix la Intel·ligència Artificial en l'exercici del Dret i les seues diverses facetes. La càtedra prestarà cobertura a la unitat docent d'investigació de la Facultat de Dret, la labor de la qual persegueix promoure la gestió interna i integral de l'estudi i coneixement sobre l'ús i desenvolupament d'aplicacions d'IA, cada vegada més cridaneres per als despatxos d'advocats i operadors jurídics, sent conscients del seu potencial com a catalitzadores d'innovadores solucions dins del panorama jurídic espanyol. L'acord permetrà a la Facultat de Dret i al Laboratori de LegalTech de la Universitat estar a l'avantguarda del coneixement sobre la matèria, donant peu, a més, al desenvolupament de futurs projectes conjunts amb aquesta companyia tecnològica de rellevància internacional, també en altres àrees del coneixement diferents del Dret. En la signatura del conveni també han sigut presents per part de la Universitat, Ángeles Solanes, Vicerectora de Formació Permanent, Transformació Docent i Ocupació; Rosa Donat, Vicerectora d'Innovació i Transferència; Francisco Javier Palao, degà de la Facultat de Dret, Rafael Marimón, Director Càtedra LegalTech i Intel·ligència Artificial Minsait-UV, la Prof. Dra. Silvia Barona i la Prof. Dra. Concepción Sáiz. Per part de Minsait han estat Julio Espiña, Director de Desenvolupament de Negoci del Mercat d'Administracions Públiques; Nacho Martos, Director d'Administracions Públiques de Minsait Zona Llevant; Rafael Gonzales Pons, Manager AAPP Zona Llevant; Grisel Giunta, Manager AAPP Zona Llevant; i Daniel Torrado, Manager AAPP.
La Universitat de València i Capgemini Espanya han formalitzat un conveni de col·laboració per a establir la Càtedra Capgemini-UV a la Innovació en el Desenvolupament de Programari, la qual cosa constitueix un important pas cap a la promoció de la innovació en el camp del desenvolupament de programari. La signatura de l'acord va tindre lloc en l'edifici històric de La Nau de la universitat i va comptar amb la participació de M. Vicenta Mestre, rectora de la Universitat de València i de Luís Abad, CEO de Capgemini España, que al seu torn van estar acompanyats per José Rafael Magdalena, director de l'Escola Tècnica Superior d'Enginyeria; Rosa Donat, Vicerectora d'Innovació i Transferència; Francisco Grimaldo, Director de la Càtedra Capgemini-UV; Manuel Cid García, Vicepresident d’Account Executive; i David Luengo Ruiz, Vicepresident i Responsable del Centre Capgemini a València. Aquesta Càtedra té com a objectiu principal generar investigació avançada que facilite la integració entre el món acadèmic i empresarial, promovent la col·laboració i l'intercanvi de coneixements en l'àmbit del desenvolupament de programari. Per a aconseguir això, es duran a terme diverses activitats, com la realització de Treballs Finals de Màster relacionats amb la temàtica de la Càtedra i la implementació de programes de formació pràctica per a estudiants universitaris. A més, s'establirà un prestigiós Premi d'Investigació Java-Devon obert a tota la comunitat universitària, incloent-hi estudiants, professors i personal d'administració i serveis. L'empresa Capgemini contribuirà a aquesta iniciativa amb una dotació econòmica de 291.000€ que es destinaran a finançar totes les despeses necessàries per a dur a terme les activitats planificades en el marc de la Càtedra. Aquesta col·laboració entre la Universitat de València i Capgemini Espanya promet enfortir el desenvolupament i la innovació en l'àmbit del programari, fomentant la formació de futurs professionals i la generació de coneixement avançat en aquesta àrea clau de la tecnologia.
El GRAS classifica les 500 millors institucions del món (TOP500) en 55 matèries distribuïdes en 5 àrees: ciències naturals, enginyeria, ciències de la vida, ciències mèdiques i ciències socials. És publicat per Shanghai Ranking’s Consultancy i en el cas de la Universitat de València, ha sigut analitzada en 29 matèries.  Així, la Universitat de València destaca a nivell internacional, a més de les citades, en Ciències Atmosfèriques (rang mundial 76-100); Física (101-150); Salut Pública (101-150); Infermeria (151-200) i Dret (151-200).  Pel que fa a l’àmbit estatal, la UV es troba en les primeres posicions del rànquing GRAS en Ciència i Tecnologia dels Aliments (rang 2-3); Salut Pública (2-3); Educació (2-11); Física (3-4); Medicina Clínica (3-6); Química (3-7); o Ambient/Ecologia (3-10).  Aquest rànquing utilitza una sèrie d’indicadors per a mesurar el rendiment de les universitats: Q1 (nombre de publicacions en revistes influents del primer quartil); CNCI (Impacte de les Cites Normalitzada, ràtio entre les cites d’articles publicats en una matèria i la mitjana de cites d’aquesta matèria) o IC (nivell de col·laboració internacional), entre d’altres.     Accés rànquing GRAS: https://www.shanghairanking.com/ Web Servei d’Anàlisi i Planificació UV: https://ir.uv.es/wV5qiPo
La Universitat de València (UV), a través de la seua rectora M. Vicenta Mestre; i el Molt Il·lustre Col·legi Oficial de Farmacèutics de València (MICOF), a través del seu president, Jaime Giner, han unit forces per a donar vida a la "Càtedra Ús Racional del Medicament", un projecte que millorarà la comprensió i promoció d'un ús segur i eficaç dels medicaments, en benefici de la comunitat i l'atenció mèdica en general.  Aquesta Càtedra té com a objectiu principal fomentar activitats formatives, culturals, d'investigació i d'extensió universitària entorn de l'ús racional del medicament (URM), un aspecte crucial de l'atenció mèdica, ja que implica l'ús adequat i segur dels medicaments per part dels pacients.  Entre les activitats previstes es troba un destacat Premi d'Investigació dedicat a l'àmbit de l’URM, que estarà obert a participants de la comunitat acadèmica i professional interessats a aprofundir en aquest important camp d'estudi. A més, s'oferiran cursos de formació que abordaran diversos aspectes de l'URM, brindant una valuosa oportunitat d'aprenentatge a estudiants i professionals del sector.  Les jornades organitzades per la Càtedra tindran un enfocament divulgatiu i formatiu, i comptaran amb la participació d'experts de renom en l'àmbit empresarial i universitari. Aquestes sessions permetran als assistents adquirir un coneixement més profund sobre les millors pràctiques.  A més, la Càtedra Ús Racional del Medicament recolzarà investigacions relacionades amb aquest camp, la qual cosa impulsarà la generació de coneixement i la innovació en l'àmbit de la farmàcia i l'atenció mèdica.  Per a finançar aquestes activitats, el MICOF ha compromés una dotació econòmica anual de 30,000 euros, la qual cosa garantirà la continuïtat i l'èxit d'aquesta iniciativa.
Fundada en 1583, l’Accademia della Crusca és l’entitat lingüística més antiga del món. Entre les seues fites històriques es compta l’elaboració del primer diccionari monolingüe d’una llengua moderna, el Vocabolario degli accademici della Crusca (1612), que va servir com a model per a la redacció dels primers diccionaris de la llengua francesa (1694) i de la llengua espanyola (1726-1739), entre altres. L’Accademia della Crusca està formada per 102 acadèmics, dels quals 44 són socis ordinaris i la resta corresponents. A ells cal afegir l’actual president de la República italiana, Sergio Mattarella, en qualitat d’Acadèmic d’honor. L’entitat està formada per filòlegs i lingüistes italians (els ordinaris i part dels corresponents) i d’arreu del món especialistes, gaudeix d’un gran prestigi a Itàlia i és considerada l’autoritat per excel·lència de la llengua italiana.  El professor Calvo Rigual es va doctorar amb una tesi sobre la traducció italiana de 1538 del Tirant lo Blanc, dirigida per Albert G. Hauf i Emili Casanova. Es coautor, amb Anna Giordano, del Diccionario Italiano de la editorial Herder. Ha traduït de l’italià diferents clàssics, com ara el Galateo, de Giovanni della Casa; les Sei giornate y La cortigiana, de Pietro Aretino; i la Venexiana, d’autor venecià del XVI anònim. Ha traduït a l’italià un altre clàssic valencià, Curial i Güelfa. Totes les traduccions són en col·laboració amb Anna Giordano. D'altra banda, ha creat i desenvolupat, amb M.ª de las Nieves Muñiz Muñiz, el Projecte Boscán, amb un complet catàleg de les traduccions d’obres italianes al castellà i al català fins al 1939.  Calvo ha sigut fundador i president de la Asociación Española de Lengua Italiana y Traducción (ASELIT) i presideix actualment la Asociación Española de Estudios Lexicográficos (AELex). Ha sigut professor visitant a les universitats de Torí, Parma i Trento, i ha dictat classes i conferències a diferents universitats espanyoles i italianes.  Insignes figures provinents d’Espanya han sigut membres de l’Accademia della Crusca, com el jesuïta del segle XVIII Juan Andrés, Ramón Menéndez Pidal, Dámaso Alonso i, més recentment, els també acadèmics de la RAE José Antonio Pascual, Francisco Rico i Darío Villanueva, anterior director de la institució. El primer i únic italianista espanyol elegit fins ara havia estat Manuel Carrera Díaz, catedràtic de Filologia Italiana de la Universitat de Sevilla, en l’abril de 2022.  L’Accademia della Crusca té la seua seu en la Villa Medicea di Castello, una construcció del segle XVI.
En la trajectòria investigadora del nou catedràtic destaca la seua especialització en l'epidemiologia de les malalties orals, objectiu principal del grup d'investigació que dirigeix a la Universitat de València. Ha dirigit 26 tesis doctorals i ha participat en 10 projectes d'investigació obtinguts en convocatòries públiques competitives, com a resultat dels quals ha publicat 74 articles en revistes indexades en el JCR, més de 85 articles en altres revistes, 16 capítols de llibres i ha presentat més de 200 comunicacions científiques en congressos nacionals i internacionals. En l'àmbit docent, Almerich ha impartit docència en llicenciatura, grau, màster i doctorat, a més de diversos títols propis. Ha rebut un reconeixement del programa Docentia, en el període 2015-2020, amb la màxima qualificació de 200 punts. A més, ha exercit la coordinació del Grau en Odontologia i del Màster Universitari en Ciències Odontològiques, a més de la coordinació de diferents assignatures de grau i de màster. Ha signat més de 50 contractes d'accions de transferència amb empreses i institucions, des de l'inici d'estes activitats en 1995. Almerich ha participat activament en la Universitat de València com a membre del Claustre, Junta de Centre, Comissió d'Estatuts i altres comissions assessores en què s'ha sol·licitat la seua participació. Ha sigut vicedegà de la Facultat de Medicina i Odontologia, director del Departament d’Estomatologia i actualment és delegat de la rectora per a la Docència en Centres Assistencials. Des de 2007 és director general de la Fundació Lluís Alcanyís de la Universitat de València, que agrupa les clíniques de la Universitat de València (Odontologia, Podologia, Optometria, Nutrició, Activitat Física i Fisioteràpia, Logopèdia i Psicologia). També ha sigut director de la Càtedra ERESA de Diagnòstic Mèdic i actualment ho és de la Càtedra Escola Valenciana d'Estudis de la Salut – GlaxoSmithKline – Universitat de València. En 1994 va ser el primer president electe de la Societat Espanyola d'Epidemiologia i Salut Pública Oral, societat científica en la qual ha ocupat diferents càrrecs i format part de grups de treball en els quals s'han elaborat informes i recomanacions sobre la salut pública oral a Espanya.
La jornada ha estat una iniciativa d’Àlvar Peris-Blanes, professor de comunicació audiovisual a la Universitat de València i membre del Consell de l’Audiovisual de la Comunitat Valenciana, davant la constatació que no hi ha “una tradició d’estudis acadèmics ni línies d'estudi obertes sobre el cinema valencià”. “L’objectiu és reprendre des de la universitat un conjunt de reflexions i anàlisis que ja s’han plantejat en anteriors ocasions per part d’institucions i professionals”, explica Peris-Blanes. El professor continua: “Bàsicament, volem discutir sobre si existeix el cinema valencià, en la història i en l’actualitat, i si és així, com el podríem definir. En els darrers temps, hi ha una revifada del cinema valencià i en valencià, pel que fa a quantitat i qualitat de les pel·lícules, que ens obliga a reflexionar sobre si és cert que ens trobem davant d’un ‘nou cinema valencià’, com asseguren algunes veus”.  La jornada està adreçada a l’estudiantat i el sector audiovisual i s’hi pot accedir de manera gratuïta mitjançant la inscripció a https://events.fundacio.es/e/2037/el-nou-cinema-valencia-a-debat. La iniciativa compta amb la col·laboració de l’Observatori Cultural de la UV, el Departament de Teoria dels Llenguatges i Ciències de la Comunicació de la UV, l'Aula de Cine de la UV i l'Ajuntament de València.  Activitats de la jornada  Les sessions començaran a les 9:30 hores amb la inauguració per part de José María Vidal, president del Consell de l’Audiovisual de la Comunitat Valenciana; Guillermo López García, professor de Periodisme a la UV i coordinador de la Càtedra d’Anàlisi i Prospectiva Audiovisual; i Raúl Albeledo, de l’Observatori Cultural de la Universitat de València.   La primera de les taules redones, moderada per Àlvar Peris-Blanes, respondrà a la pregunta ‘Què és cinema valencià?’ amb la professora d’Història Contemporània de la Universitat de València, Marta García Carrión, qui ha reflexionat sobre el cinema valencià dels inicis i durant el franquisme; el periodista i escriptor Xavier Aliaga, membre del Consell Valencià de Cultura (CAC); i l’actriu Rosana Pastor, també membre del Consell Valencià de Cultura (CAC). Els dos han sigut els impulsors des del CAC d’un recent informe sobre la producció de ficció valenciana.  A continuació, tindrà lloc la taula ‘Fer cinema des de la perifèria’, moderada per Francesc Felipe, amb la participació dels productors de cinema Felipe Lage (Zeitun Films, Galícia) i Ariadna Dot (Lastor Mèdia, Catalunya), els quals traslladaran com ha evolucionat el cinema en els territoris de l’Estat espanyol amb llengua pròpia d’on provenen i des d’on treballen, i quines en serien les seues característiques principals.  Per debatre sobre ‘El cinema valencià que ve’, una taula moderada per Gabi Ochoa, es comptarà amb els directors de cine valencians Jordi Núñez, director de ‘Valenciana’ (2024); Sergi Miralles, director de ‘L’àvia i el foraster’ (2024); i Laura García Andreu, directora de ‘Domingo domingo’ (2023). Professionals que recentment han pogut realitzar les seues òperes primes i són algunes de les veus més representatives d’aquesta nova fornada de creadores i creadors.
El quart Estudi d’Inserció Laboral de persones titulades en Màster Oficial de la Universitat de València, presentat recentment pel Vicerectorat de Formació Permanent, Transformació Docent i Ocupació, es confirma com el millor en termes de representativitat respecte als anteriors estudis realitzats. Amb 5.262 persones enquestades durant el curs 2022-2023, que representen el 54,7% del total d’alumnat egressat que conformava la població de l’estudi, aquestes xifres de participació aconsegueixen doblar les dades respecte a l’anterior estudi, on només es va entrevistar el 26,3% de la població. Les persones enquestades, d’un total de 102 titulacions, van ser sondejades durant el curs 2022-2023, és a dir, un, dos o tres anys després de finalitzar els seus estudis de màster. Per la seua banda, al voltant del 95% de les persones entrevistades tenia experiència laboral posterior a la finalització dels mateixos, i el 86,5% tenia ocupació ajustada al nivell d’estudis. A més, el percentatge de persones titulades que ocupen llocs tècnics o amb personal a càrrec se situa en el 81,6%, augmentant quasi en 5 punts respecte a l’anterior estudi. En aquest apartat destaca especialment el percentatge assolit per l’Àrea de Ciències de la Salut, que arriba al 90,1%. Respecte al salari mitjà net mensual dels egressats o egressades, se situa en els 1.665,6 euros, incrementant-se aproximadament un 9% respecte a l’anterior estudi. En aquest sentit, continua existint una bretxa salarial entre homes i dones superior als 100 euros que, s’accentua especialment en les branques d’Arquitectura i Enginyeria, superant els 300 euros. Per branques de coneixement, Arquitectura i Enginyeria obtenen els millors resultats en pràcticament tots els indicadors, entre d’ells, presenta la millor taxa d’ocupació (91,6%), el millor percentatge de persones ocupades als 6 mesos d’acabar els estudis (90,4%), el de titulats que tenen una ocupació que requereix estudis universitaris (92,2%), amb contracte estable (67,7%), a jornada completa (95%), i el de salari net mensual més elevat, que arriba als 1.840,2 euros. Igualment, Arts i Humanitats destaca per tindre el percentatge de persones titulades més alt contractades per compte propi (16,6%), i Ciències per l’ocupació relacionada amb la titulació de l’àrea i per la seua jornada completa (90,6%). Per últim, Ciències Socials i Jurídiques destaquen per l’alt percentatge de persones titulades amb contracte estable, fins a un 57,7%, i pel sou net mensual, situat en 1.703,4 euros. Com a novetat, aquest quart estudi presenta dades per facultat o centre, que assenyalen als màsters en Bioestadística, Optometria Avançada i Ciències de la Visió, Física Mèdica, Banca i Finances Quantitatives, Ciències Actuals i Financeres, Ciències de Dades o Enginyeria Electrònica com els millors posicionats. També per primera vegada l’estudi arreplega els resultats globals d’inserció entre persones amb discapacitat. En aquest sentit, les i els estudiants enquestats arriben als 2.202 euros de salari net mensual, amb una taxa d’activitat del 85% i una ocupabilitat del 86,3%. A més, el 92% té una ocupació ajustada al nivell d’estudis, i fins un 86% ocupa llocs tècnics o amb personal a càrrec. El quart Estudi d’Inserció Laboral de persones titulades en Màster Oficial de la Universitat de València ha estat executat pel servei d’ocupació de la UV, a través del Vicerectorat de Formació Permanent, Transformació Docent i Ocupació, i la Fundació General de la Universitat de València. L’informe que ara es publica ofereix les dades dels principals indicadors d’inserció laboral per a cadascun dels 102 màsters oficials analitzats i es pot consultar en la web d’UVocupació, amb informació ampliada i detallada dels indicadors d’inserció laboral de cadascun dels postgraus. També està disponible en les webs de les titulacions de la Universitat de València, en la pestanya d’inserció de cadascuna de les fitxes dels màsters. En paraules de la vicerectora de Formació Permanent, Transformació Docent i Ocupació, Ángeles Solanes, “els resultats del quart Estudi d’Inserció Laboral de persones titulades en Màster Oficial de la Universitat de València reflecteixen un notable augment en l’ocupabilitat, amb un increment de més de 4 punts percentuals respecte a l’estudi anterior. Aquestes dades destaquen el compromís i l’excel·lència de la Universitat en la formació de professionals altament capacitats. És un motiu d’orgull per a la nostra comunitat universitària i una inspiració per a continuar treballant en oferir una educació de qualitat que prepare al nostre estudiantat per als desafiaments i nous reptes del mercat laboral”.
La setmana porta per títol ‘Tourism digitalization and smart tourism destination’. Hi participen 25 estudiants procedents de les nou universitats que integren Forthem (www.forthem-alliance.eu), a més de professorat de la Facultat d’Economia i investigadors europeus, junt amb empreses del camp de la intel·ligència turística. L’objectiu és analitzar i debatre sobre la transformació de l’ecosistema turístic en l’era digital sota els paràmetres del model de Destí Turístic Intel·ligent.  La iniciativa compta amb la col·laboració de Turisme València (de la Diputació de València), Visit Valencia i Valencia Convention Bureau. En la inauguració va participar el vicerector de Relacions Internacionals, Carles Padilla; el degà de la facultat, Francesc Muñoz, i la professora Rosa Roig. El programa es pot consultar clicant ací
La fira de treball s’ha desenvolupat aquest mateix dimarts al hall del centre i ha comptat amb la presència, entre d’altres organitzacions i empreses, de Fundació València Activa i Labora, Servei Valencià d’Ocupació i Formació. Aquest ha estat el moment àlgid de la trobada, durant el qual l’estudiantat ha pogut intercanviar impressions, experiències i informació amb diferents professionals dels sectors educatiu, investigador, editorial i comunicatiu. S’hi han donat cita editorials, administracions públiques, centres d’ensenyament i acadèmies, fundacions, organitzacions sindicals, càtedres de recerca i d’altres serveis de la Universitat vinculats a l’impuls de l’ocupabilitat universitària. El Fòrum ha rebut, així mateix, la visita de la rectora de la Universitat de València, Maria Vicenta Mestre, a qui han acompanyat durant el recorregut la vicerectora de Formació Permanent, Transformació Docent i Ocupació, Ángeles Solanes; el nou equip deganal encapçalat per José Antonio Calañas; el delegat de la Rectora per a Ocupació i Pràctiques, Jesús Soret; i el gerent de la Fundació General de la Universitat de València, Cristóbal Suria, entre uns altres. Cara a cara amb professionals  Amb el títol ‘Professionals a les Aules’, el programa d’activitats començà dilluns, 15 d’abril, amb la conferència ‘De la universitat a professor en la EOI’, a càrrec de Miguel Ángel Seoane, que parlà a l’alumnat del Grau en Llengües Modernes i de les seues Literatures sobre la seua experiència a l’Escola Oficial d’Idiomes de Castelló. La segona de les conferències d’eixe dia comptà amb la intervenció d’Alba Rodríguez, gerent i fundadora de l’Agència Delabla Comunicació S.L., qui reflexionà sobre ‘Com estudiar Comunicació Audiovisual i no morir en l’intent’. La programació continuà el matí de dimarts dia 16 amb les expertes en xarxes socials de l’equip digital d’À Punt Mèdia Marta Pascual i Marta Galindo que abordaren els nous rols professionals en el periodisme digital. Tot seguit i adreçat a les estudiantes i els estudiants de Filologia Catalana, Ferran Campos, tècnic lingüístic del Gabinet de Normalització Lingüística de l’Ajuntament de València, va aprofundir en ‘La promoció del valencià com a eixida professional i els serveis lingüístics municipals’. Simultàniament, Alma Brell, de Filologia Clàssica, realitzà ‘Un viatge professional des de l’ensenyament fins als Ludi Saguntini’, i després, els doctors Celeste Moreno i Adam Muri-Rosenthal explicaren a l’alumnat d’Estudis Anglesos ‘Per què estudiar Humanitats mola!’. L’estudiantat d’Hispàniques va assistir a la xarrada de Jennifer García, cap d’estudis d’Escola Taronja School, qui exposà el treball com a docent d’espanyol en una escola de turisme idiomàtic; mentre Manuel José Zafra, cofundador de TRADCREA Traducción y Creación Discursiva, reflexionà sobre ‘Traductores i traductors, humanistes del segle XXI’. Els Fòrums d’Ocupació de la Universitat de València tenen com a objectiu principal la inserció laboral del seu estudiantat, el qual té a la seua disponibilitat durant tot l’any a l’equip d’UVocupació per a rebre orientació, assessorament, formació en tècniques de cerca d’ocupació i capacitació en projecció professional.
L’objectiu de Conèixer els màsters és facilitar que l’estudiantat de grau tinga una perspectiva àmplia del futur acadèmic que li ofereix la Universitat de València en finalitzar els seus estudis. Per a això, comptarà amb trenta-un punts informatius, un per cadascun  dels màsters participants, on el professorat informarà i assessorarà l’estudiantat interessat sobre els continguts acadèmics del màster i resoldrà els seus dubtes. A més, també hi haurà un punt d’informació general a càrrec del Servei d’Estudiants i del Servei d’Informació i Dinamització d’Estudiants (Sedi), per atendre consultes generals sobre l’accés i l’admissió als estudis de màster, la preinscripció, els requisits i la documentació necessaris, les beques, etc. L’activitat Conèixer els màsters està impulsada pel Vicerectorat d’Estudis i organitzada per la Delegació de la rectora per a Trajectòries Acadèmiques i el Servei d’Informació i Dinamització d’Estudiants (Sedi). Compta amb la implicació del Servei d’Estudiants i de professorat i estudiantat dels màsters participants i s’inclou dins de la programació del Fòrum STEM 2024, organitzat per UVocupació i el Vicerectorat de Formació Permanent, Transformació Docent i Ocupació, en col·laboració amb l’ETSE.
Aquest audiovisual narra experiències de les persones que van fer possible el primer banc de llet humana del Perú, que des de 2010 beneficia a milers de bebés prematurs i és resultat d'un projecte dirigit pel professor Jose M. Soriano i finançat per Universitat de València a través del Vicerectorat de Sostenibilitat, Cooperació i Vida Saludable, l'Agència Espanyola de Cooperació Internacional per al Desenvolupament i l'Institut Nacional Matern Perinatal de Lima. “L'última vegada que visitàrem el Perú, al maig de 2019, ens van dir que la taxa de recuperació de la població infantil havia millorat quasi en un 90%, això significava que el projecte del banc de llet materna havia sigut un èxit i havíem d'explicar-lo, perquè eixe èxit era replicable en altres països", d'eixa forma va sorgir la idea de produir aquest documental, tal com ens conta Jose M. Soriano, productor executiu del documental i responsable del guió i la idea original. “Jo no tenia experiència en documentals, però sabia que eixa història calia contar-la. El guió va sorgir de les notes que tenia en la meua llibreta i amb això vaig arribar a la convocatòria d'ajudes de la Càtedra Unesco-UV que va apostar pel documental” rememora Jose M. Soriano. “A partir d'ací començàrem a treballar amb Ricardo Macián i E-studiOnline en la realització d'un documental que ha costat 3 anys de treball, perquè ens va sobrevindre la pandèmia i perquè hem sigut molt exhaustius en la postproducció”, confessa el responsable del film.  Tres anys d'ardu treball entre el Perú i Espanya que, lluny de ser debades, ha encimbellat al documental, que està sent molt premiat en els festivals cinematogràfics internacionals: “no ens imaginàvem per a res tot aquest reconeixement, com a molt podíem somiar amb 5 premis, però 60 en 4 mesos, ni en el millor escenari podíem esperar-ho. A aquest pas, quan finalitze la promoció de festivals al gener de 2025, podem arribar al centenar de premis”, assegura. Els premis no sols van orientats a elogiar el documental, també valoren el guió, el missatge transmés, i la seua relació amb els drets humans, la salut i la conscienciació social. “El missatge principal que hem volgut transmetre amb el documental és la importància de la col·laboració entre institucions, és necessari treballar conjuntament més enllà de les fronteres, per a posar en marxa aquest tipus de projectes i afavorir a la població local, perquè els resultats són factibles i la reducció de mortalitat infantil és enorme”, explica. “Hem rebut guardons dels EUA, Cannes, Londres, Brussel·les, Romania, Bolívia, el Canadà, Espanya, l'Índia, Malàisia… La nostra felicitat és immensa, i només podem agrair a totes les institucions que han col·laborat i a totes les persones que ho han fet possible, i sobretot a les mares i als seus bebés que són l'objectiu d'aquest gran projecte” apunta el productor. Ñuñuyachiy: Amamantar con afecto y cariño és resultat de l'esforç de la Universitat de València a través del Vicerectorat de Sostenibilitat, Cooperació i Vida Saludable, l'Institut Nacional Matern Perinatal de Lima, la Iniciativa per a la Humanització de l'Assistència al Naixement i la Lactància (IHAN), la Càtedra UNESCO d'Estudis sobre el Desenvolupament de la UV, la Facultat de Farmàcia i Ciències de l'Alimentació de la UV, el Food & Health Lab de l'Institut de Ciència dels Materials de la UV i Clíniques de la Universitat de València, juntament amb altres investigadors que han anat aportant experiències en les accions realitzades.  ÑUÑUYACHIY: BREASTFEEDING WITH AFFECTION AND CARE from Jose Miguel Soriano del Castillo on Vimeo.
Carlos Calderón, que estudia primer de batxillerat al CE Mas Camarena de Paterna, és el primer estudiant de València que guanya l’Olimpíada Espanyola de Física en la seua fase estatal. De fet, Carlos formarà part del grup nacional de 5 estudiants que participarà a les Olimpíades Europees que se celebren a Geòrgia a final de curs. El palmarés es completa amb els premis a Olaf Imiolek (alumne a El Plantío International School de Paterna), Alberto Carpano (IES Joan Fuster de Sueca) i Luis David Minuesa (IES Dr. Faustí Barberá d’Alaquàs).  L’Olimpíada de Física és una competició de caràcter internacional en la qual participen estudiants de nombrosos països i que organitza la Reial Societat Espanyola de Física (RSEF) en la seua fase nacional. Aquesta ha tingut lloc enguany a Granada en coincidència amb els 50 anys dels estudis de Física en aquesta universitat. La Universitat de València –a través de la Facultat de Física i la Delegació per a la Incorporació a la Universitat– així com la Universitat Politècnica, s’encarreguen de la fase local de la competició a València, que tingué lloc al final de febrer i que consisteix en una prova escrita de problemes i exercicis de Física. Els quatre alumnes s’havien ja classificat en la fase local de l’Olimpíada i després han participat en la fase nacional on globalment han participat 96 estudiants classificats en les diferents parts del territori.  El passat divendres 5 d’abril, a la fase nacional en Granada, els quatre van participar a una prova experimental de 3 hores de duració i una altra prova de tipus teòric, de 4 hores, amb 3 problemes. A més, dissabte pel matí visitaren el Parc de les Ciències de Granada on, entre altres activitats, varen veure el llançament d’un globus sonda meteorològic i conèixer el nou projecte IFMIF-DONES que s’instal·larà a Granada, un accelerador de neutrons per estudiar materials adients per instal·lacions de fusió nuclear. El diumenge es va celebrar l’acte de lliurament de premis i la cerimònia de clausura al saló d’actes de la Facultat de Ciències de la Universitat de Granada.  A més dels quatre alumnes esmentats que van acudir a la prova nacional, hi havia dos classificats addicionals de la fase local (suplents per a la nacional), Ángel García Andreu (IES Vicent Andrés Estellés de Burjassot) i Ana Maset Sola (CE Gençana). Les sis persones guardonades reberen un curs experimental addicional de 12 hores als laboratoris de la facultat, a més del curs de 74 hores que reben els alumnes abans de la prova local.     Resultats publicats en la web de la RSEF: https://rsef.es/resultados Més informació (Delegació per a la Incorporació a la Universitat)
Shadowing és una iniciativa del Vicerectorat de Formació Permanent, Transformació Docent i Ocupació, a través del servei UVocupació, amb el suport de Banco Santander, que té com a objectiu que, professionals en actiu amb reconeguda experiència, de manera voluntària i altruista, orienten, guien i aconsellen l’estudiantat a través de la mentoria en la seua inserció professional i el desenvolupament de la seua carrera.  El programa ofereix als participants un assessorament personalitzat sobre diversos temes, a través de la transferència d'experiències, coneixements i vivències generades pels mentors i les mentores.  Adreçat a estudiantat matriculat en l’últim curs de grau o en un postgrau oficial de la Universitat de València, es realitzaran un mínim de 2 sessions de mentoria entre els mesos de maig i setembre, amb la possibilitat d’ampliar-les segons les necessitats individuals de cada participant -sempre dins de la disponibilitat del mentor o mentora, i dins del període establit. Les sessions podran ser presencials i/o en línia. Les persones interessades a participar hauran d'estar inscrites abans de la presentació de la sol·licitud en el portal d’Uvocupació, a través de l'apartat “accés a estudiants”, mitjançant el següent enllaç: uvocupacio.uv.es/GestionOpal/AreaEmpleo/Index.asp  El termini de presentació de les sol·licituds ha estat ampliat donada l'alta demanda d'aquest programa fins al pròxim 22 d'abril. La inscripció definitiva es farà a través de l'aplicatiu de beques del Santander, mitjançant aquest enllaç: ir.uv.es/shadowing. La informació adicional sobre el programa es pot consultar al web de Shadowing.
La conferència inaugural, a les 16:30 del dimarts 9 d’abril serà a càrrec d’Ana Boullon (Universitat de Santiago), coordinadora del projecte TopHisp, amb el títol ‘L’aportació del TopHisp als estudis de la toponímia hispànica”. En paraules d’un dels organitzadors, el catedràtic Emili Casanova, l’objectiu del congrés és acostar l’estudi onomàstic a la societat, “en especial als jóvens investigadors de les distintes branques del saber”. Igualment, explicar el valor patrimonial, històric, lingüístic, etnogràfic i geogràfic de la toponímia i l’antroponímia. Els participants col·laboren per a elaborar un subcorpus de documentació onomàstica, amb aportació de continguts per part de tots els investigadors actuals (universitaris, locals, arxivers), i atenent també les dades aportades per la bibliografia anterior, per a facilitar la redacció de treballs toponímics (monografies municipals, articles, entrades de llibres, fitxes de nomenclàtors, etc.). El congrés permetrà aprendre millor la metodologia de l’estudi onomàstic de la mà dels millors romanistes, així com publicar i mostrar un conjunt de monografies toponímiques, que expliquen els noms de lloc des del punt de vista etimològic i motivacional. Entre els temes a tractar es troba la documentació com a element essencial en l’estudi onomàstic, la toponímia històrica, la circularitat dels topònims i antropònims, o la toponímia cartografiada. El congrés inclourà un concert de Lluís el Sifoner i el pianista Arcadi Valiente, el dijous (11 d’abril) a les 20 hores, a la Sala Sanchis Guarner. Amb el títol ‘Paraules en to major’, El Sifoner cantarà poemes de Vicent Andrés Estellés i Anfós Ramon. El programa complet es pot consultar clicant ací.
El Consell de Govern de la Universitat de València ha aprovat, en la seua última sessió ordinària, celebrada el passat 12 de març, la implantació de tres programes de doble titulació internacional de grau. Els tres són de la Facultat d’Economia de la Universitat de València, pionera en la implantació dels programes internacionals de doble titulació.  Els programes de doble titulació internacional permeten que l’estudiantat realitze dos cursos a la Universitat de València i dos cursos a la universitat sòcia. En finalitzar els estudis, l’estudiantat obté dues titulacions oficials i reconegudes. Per aquesta raó, segons destaca Asunción Hernández, vicedegana de Relacions Internacionals de la Facultat d’Economia, suposen “un gran avantatge competitiu en el mercat laboral” i facilita la mobilitat internacional de l’estudiantat tant als seus estudis com posteriorment. Segons assenyala Hernández, “el 95% dels estudiants que finalitzen una doble titulació internacional troben treball immediatament”. Els graus d’ADE i d’Economia oferiran per al curs 2025-2026 la possibilitat d’estudiar els dos últims cursos a la Universitat d’Anvers (Bèlgica), una “universitat destacada” i “molt demandada per l’estudiantat europeu” i amb la qual “hem aconseguit signar un conveni molt positiu per a l’alumnat de la Universitat de València”, ha apuntat Hernández. A més, el Grau en Business Intelligence and Analytics (BIA) de la Universitat de València també oferirà l’opció de cursar el Grau en Estadística i Anàlisi de Dades de la Universitat de Palerm (Itàlia) i la certificació del primer any del Màster en Estadística i Ciència de Dades de la mateixa universitat, una institució “que aposta pels estudis d’anàlisi de dades” i que, a més, “és membre de l’aliança Forthem”, apunta Hernández.   Aquestes dobles titulacions internacionals de grau se sumen als tretze programes vigents actualment, i impliquen que la Universitat de València compta amb convenis per a mobilitats de llarga estada amb universitats dels Estats Units, Alemanya, Itàlia, França, Bèlgica i Regne Unit. A més de permetre estudiar en una universitat estrangera abonant les taxes que corresponen per matrícula a la Universitat de València, cursar un programa doble internacional de grau també contribueix a conèixer altres metodologies d’estudi, aprofundir en el coneixement d’idiomes i desenvolupar-se, des de l’etapa d’estudiant, en un context internacional.  Més informació:  https://www.uv.es/uvweb/economia/ca/mobilitat-intercanvi/ori-facultat-economia/dobles-titulacions-internacionals/informacio-1286062774418.html
El programa de promoció de la Salut Mental en estudiants de la Universitat de València consta de dos tallers formatius: Gestió de l'Ansietat i l'Estrés i Autoestima i Gestió del Temps. Aquests tallers seran impartits per estudiantat del Màster Universitari en Psicologia General Sanitària que realitza les seues pràctiques en la Clínica de Psicologia de la Universitat de València. Aquest programa ha sigut impulsat pel Vicerectorat de Sostenibilitat, Cooperació i Vida Saludable i compta amb la participació de la majoria de centres de la UV. "Com a institució compromesa amb el benestar integral de la nostra comunitat estudiantil, hem llançat aquest programa amb l'objectiu de millorar la salut mental aprofitant el potencial dels nostres estudiants del Màster en Psicologia General Sanitària. Aquest programa és una mostra del nostre compromís continu amb el desenvolupament personal i professional dels nostres estudiants, així com amb la promoció d'una cultura de cura i suport emocional en el nostre entorn acadèmic", ha explicat Francisco Atienza, delegat de la Rectora per a Salut Psicosocial. Els tallers tindran una duració d'aproximadament dues hores, i es requereix un mínim de 10 persones per a la seua realització, amb un màxim de 30 assistents per taller. Les dates i detalls d'inscripció varien segons el centre:
L’enquesta duta a terme durant les visites, impulsada per la Delegació de Trajectòries Acadèmiques i el Servei d’Informació i Dinamització d’Estudiants (Sedi), té per objectiu avaluar les impressions de l’estudiantat que ha assistit a les Visites a la Universitat 2024. Del total de visitants, va respondre l’enquesta una xifra significativa i permet comptar amb dades suficients sobre la valoració del futur estudiantat universitari que necessita conèixer més les titulacions del seu interès, així com també les instal·lacions i els serveis que ofereix la Universitat.  Els resultats globals de l’enquesta mostren que l’experiència de les Visites a la Universitat és molt positiva per al futur estudiantat. De les dimensions analitzades, les valoracions més positives se les enduen els guies conèixer (l’estudiantat de cada centre que acompanya la visita pels espais universitaris), amb un 95,9% de valoracions positives. A continuació, l’ítem més valorat són les instal·lacions i els espais universitaris, amb un 92,1% d’opinions favorables, seguit de les xarrades impartides sobre les titulacions de cada facultat o de l’escola, amb un 88,4% de valoracions positives. Així, el 97,2% de l’estudiantat preuniversitari enquestat recomanaria les Visites a la Universitat per ser una experiència positiva i útil.  Dels més de 16.000 alumnes que han visitat la Universitat, 6.199 han acudit al campus dels Tarongers, el més visitat aquest any. Dins d’aquest campus també es troba el centre amb més assistents, la Facultat d’Economia, que ha rebut a 2.391 estudiants. El campus de Blasco Ibáñez, per la seua part, ha estat visitat per 5.693 alumnes, el campus de Burjassot per 4.095, i el d’Ontinyent, per 87. Al campus de Blasco Ibáñez, els centres amb més visitants han estat les facultats de Medicina i Odontologia, Filologia, Traducció i Comunicació, Ciències de l’Activitat Física i l’Esport i Psicologia i Logopèdia. Al campus dels Tarongers, la Facultat d’Economia, seguida de la de Magisteri, i a Burjassot, l’Escola Tècnica Superior d’Enginyeria i les facultats de Ciències Biològiques i Física.  Pel que fa Ontinyent, que per primera vegada s’incorpora a les Visites a la Universitat del programa Conèixer, ha rebut 87 estudiants, que van visitar les seues instal·lacions i van conèixer els quatre graus que s’oferten: Infermeria, Administració i Direcció d'Empreses (ADE), Ciències de l'Activitat Física i l'Esport (CAFE) i Educació Infantil. Les Visites a la Universitat del programa Conèixer, que han complit enguany 28 edicions, són una iniciativa del Vicerectorat d’Estudis coordinada pel Servei d’Informació i Dinamització d’Estudiants (Sedi) i que són possibles gràcies als equips implicats dels díhuit centres de la Universitat de València. A més, altres serveis com les biblioteques, els centres d'autoaprenentatge de llengües o el Museu d’Història Natural, també col·laboren en aquesta iniciativa. El programa Conèixer inclou, a més de les Visites, la Jornada d'Informació per a professionals de l'orientació que ja s'ha celebrat (les gravacions estan disponibles en la pàgina web Conèixer) i la sessió informativa sobre l'accés i l'admissió a la Universitat, que tindrà lloc al juny, i que aborda la preinscripció, la matrícula i les taxes o les llistes d'espera, entre altres qüestions d’interès per al futur estudiantat.
Belén Lerma es va graduar en Química en 2016 i va fer el màster l’any següent. La seua tesi doctoral, de 2022, porta per títol ‘Exploring Chemical Complexity in Group IV Reticular Solids’, dirigida per Carlos Martí Gastaldo i Natalia Muñoz Padial. Lerma va obtindre en 2022 una beca postdoctoral Margarita Salas Grant per a l’Institut de Tecnologia Química de la UPV-CSIC. I una beca Juan de la Cierva ‘Grant’, en 2024, en el Institut de Tecnologia Química. El premi ha estat lliurat per la vicerectora d’Estudis, Isabel Vázquez, i per la degana. Adela Mauri. L’acte ha tingut lloc al saló de graus Marie Sklodowska-Curie de la Facultat de Química. Francisca Lorente Solaz (València, 1891-1981) va ser la primera dona llicenciada en Ciències, Secció de Químiques, per la Universitat de València, en l’any 1917. Entre 1920 i 1922, va col·laborar en el Laboratorio de Investigaciones Físicas, creat a Madrid en 1910 per la Junta de Ampliación de Estudios. Les seues investigacions se centraren en electroquímica i electroanàlisi, sota la direcció d’Enrique Moles i junt a Carmen Pradel. En 1931, treballà com a professora en el laboratori municipal de Ciències Químiques de València, dirigit per Vicente Candela Ortells, i a partir de 1932 com a farmacèutica en l’avinguda del Port d’aquesta ciutat.
Adolf Beltran ha treballat en Noticias al Día, El Temps, El País (on va ser responsable del suplement cultural Quadern i elDiario.es. Ha publicat novel·les i articles en diferents revistes literàries, i va editar la correspondència entre Joan Fuster, Vicent Ventura i Josep Garcia Richart. Vicent Ventura va nàixer a Castelló de la Plana el 1924, i va morir a València el dia de Nadal de 1998. El 1962 va participà en el IV Congrés del Moviment Europeu, celebrat a Munic, un fet que va costar-li l’exili, primerament, i un confinament a Dénia, en retornar. Fou un dels fundadors del Partit Socialista Valencià (PSV) el mateix 1962. Anys després va fundar l’agència de publicitat Publipress, amb socis com Andreu Alfaro, Francesc Jarque, Luis Torres o Josep La Roca.  Després de la desaparició del PSV, participà en la constitució del Partit Socialista del País Valencià (PSPV), que va abandonar posteriorment, i de la coalició Unitat del Poble Valencià. Personalitats del món de la cultura, el periodisme, la universitat i la política valenciana integren una comissió, encapçalada per Anna Aguilar, neboda de Vicent Ventura, i per dos nebots de la seua esposa, Marina Peris, sota la coordinació de Francesc Pérez Moragón, per a organitzar els actes del centenari.
L’estudiantat de grau i de màster de la Universitat de València pot participar a través de l’enquesta en línia que li ha arribat al seu correu electrònic de la UV i que també pot trobar a la Secretaria Virtual de la Universitat. Com a al·licient per a incentivar la participació, entre l’estudiantat que conteste l’enquesta se sortejaran 2 iPhone 14. L’estudi Via Universitària: accés, condicions d’aprenentatge, expectatives i retorns dels estudis universitaris (2023-2025), de la Xarxa Vives d’Universitats, és un instrument per a la definició de polítiques d’equitat social i de gènere en el sistema universitari i s’alinea amb els resultats de l’informe EUROSTUDENT, que recull la mateixa informació en 28 països europeus. L’informe estudiarà les trajectòries de l’estudiantat des d’una triple perspectiva: l’equitat en l’accés i vida en els estudis superiors, la transformació de la realitat dels estudiants com a resultat d’un entorn social cada vegada més divers, la perspectiva de gènere i la qualitat de les metodologies d’ensenyament i aprenentatge. L’enquesta de Via Universitària incorpora cinquanta-nou preguntes dividides en cinc blocs. En primer lloc, els estudiants valoraran l’accés a la universitat i la trajectòria personal en l’àmbit acadèmic. En segon lloc, valoraran les condicions de vida, d’aprenentatge i d’estudi. Tot seguit, respondran qüestions referents a la vida quotidiana de l’estudiantat i el nivell de participació i implicació en activitats culturals, socials i lúdiques que tenen lloc a la universitat. En quart lloc, s’hi dedica un bloc a les expectatives sobre el seu futur professional en finalitzar l’etapa universitària. Finalment, el qüestionari finalitza amb el recull de dades sociodemogràfiques, que permetrà una anàlisi detallada dels eixos clau del programa segons el perfil dels enquestats que hi participen. Els resultats de l’estudi, la publicació dels quals està prevista al maig de 2025, serviran no només com a eina de reflexió i debat, sinó també per a fonamentar les decisions i orientacions de la política universitària que es desenvolupa tant des de les mateixes universitats com des de les administracions públiques de l’àmbit de l’ensenyament, la recerca, l’ocupació o la joventut. La quarta edició del programa Via Universitària de la Xarxa Vives està impulsada per les 20 universitats següents: Universitat Abat Oliba CEU, Universitat d’Alacant, Universitat d’Andorra, Universitat Autònoma de Barcelona, Universitat de Barcelona, Universitat CEU Cardenal Herrera, Universitat de Girona, Universitat de les Illes Balears, Universitat Internacional de Catalunya, Universitat Jaume I, Universitat de Lleida, Universitat Miguel Hernández d’Elx, Universitat Oberta de Catalunya, Universitat Politècnica de Catalunya, Universitat Politècnica de València, Universitat Pompeu Fabra, Universitat Ramon Llull, Universitat Rovira i Virgili, Universitat de València i Universitat de Vic · Universitat Central de Catalunya.
De fet, la reflexió sobre la intel·ligència artificial i les implicacions del seu ús en el món professional ha estat el tema d’obertura d’aquesta fira de l’ocupació, amb la conferència inaugural ‘Mites i potencialitats de la IA per a futurs professionals’, a càrrec del professor universitari, formador i investigador Vicent Gadea, que ha acostat l’auditori les oportunitats i amenaces d’aquesta nova tecnologia.  L’acte institucional de benvinguda ha anat a càrrec de la rectora de la Universitat de València, Maria Vicenta Mestre, acompanyada per la degana de la Facultat, Rosa María Bo, que ha agraït a l’equip deganal els esforços i dedicació per a la celebració d’aquest fòrum, al mateix temps que convidava l’estudiantat a aprofitar la jornada per a entrar en contacte amb empreses i entitats.   Les primeres paraules del discurs de Mestre han anat adreçades a la degana del centre, que està acabant el seu mandat, a qui ha agraït el seu treball i lideratge “en uns anys molt complicats marcats per la pandèmia”. Seguidament, la rectora ha posat en valor la tasca d’UVocupació cap a la comunitat universitària, “un gran equip integrat dins del Vicerectorat de Formació Permanent, Transformació Docent i Ocupació, que porta molts anys de servei a l’estudiantat de la Universitat, posant al seu abast diferents ferramentes perquè construïsquen el seu futur professional”.   Maria Vicenta Mestre ha recalcat la transversalitat dels estudis en Filosofia i Ciències de l’Educació “cada vegada més necessaris enfront de noves realitats i canvis socials, que ja són present, com ara la intel·ligència artificial”. En aquest sentit, Mestre ha recordat, més enllà de la formació acadèmica, la importància de l’acompanyament cap a l’ocupabilitat de l’estudiantat. “Ho fem des d’UVocupació, que vos ajuda a fer que prengueu les millors decisions. El futur de la societat serà el vostre i el seu benestar dependrà de vosaltres”, ha afegit la rectora.   A l’acte han estat presents la vicerectora de Formació Permanent, Transformació Docent i Ocupació, Ángeles Solanes; l’equip deganal de la Facultat de Filosofia i Ciències de l’Educació; el gerent de la Fundació General de la Universitat de València, Cristóbal Suria; el delegat de la Rectora per a Pràctiques i Ocupació, Jesús Soret; i un ampli nombre de professorat, estudiantat i representats d’entitats i col·legis oficials.   El programa d’activitats s’ha estés al llarg de tota la jornada, des de les 10 fins a les 17:30 hores. Seguidament a la conferència inaugural, les activitats continuaven amb el taller ‘La cerca d'ocupació en l'entorn 4.0’, a càrrec de personal tècnic d’UVocupació de l’àrea d’orientació.  Així mateix, una trentena d’empreses i entitats han instal·lat els seus estands a l’exterior de la Facultat, on més de 300 estudiants han pogut visitar-les i intercanviar impressions, experiències i informació amb les principals promotores professionals del sector educacional.  Entre les empreses i entitats que hi ha estat presents col·legis oficials han estat presents associacions socioeducatives, organitzacions editorials, administracions públiques, centres d’ensenyament i acadèmies, fundacions, organitzacions sindicals, ONG, càtedres de recerca i d’altres serveis de la Universitat vinculats a l’impuls de l’ocupabilitat universitària. Algunes d’aquestes entitats són Fundació València Activa, LABORA-GVA o el Col·legi Oficial de Pedagogs i Psicopedagogs de la Comunitat Valenciana (COPYPCV).   Eixides professionals, grau a grau  Enguany, com a novetat, el Fòrum ha acollit dos tallers simultanis sobre eixides professionals emergents i oposicions en el camp de l’Educació Social i la Pedagogia. La sessió de la vesprada s'ha desenvolupat a partir de tres taules redones simultànies sobre la professionalització del sector de les Ciències de l’Educació de manera específica per graus, abordant així, a través de les veus d’expertes i experts, l’ocupabilitat per als estudis de Filosofia, Educació Social i Pedagogia.  Els Fòrums d’Ocupació de la Universitat de València són organitzats pel Vicerectorat de Formació Permanent, Transformació Docent i Ocupació, a través d’UVocupació i la Fundació General UV, en col·laboració amb les facultats i els centres. El seu objectiu principal és la inserció laboral de la comunitat universitària. A més, l’equip del servei d’ocupació i orientació de la Universitat de València brinda serveis d’orientació, assessorament, formació en tècniques de cerca d’ocupació i capacitació en projecció professional.
Les Visites tenen lloc els dies 19, 21, 23, 27 i 29 de febrer als campus de Burjassot, Blasco Ibáñez i Els Tarongers. El dia 22, a més, es podrà visitar, el campus d'Ontinyent, en el qual es poden cursar els graus d'Infermeria, Administració i Direcció d'Empreses (ADE), Ciències de l'Activitat Física i l'Esport (CAFE) i Educació Infantil. L’alumnat visitant és rebut pels guies Conèixer, estudiants del propi centre, fàcilment recognoscibles pels petos rojos que vesteixen, que els acompanyen per les principals instal·lacions de la Universitat. A més de la xarrada informativa que imparteix el professorat sobre l’oferta de graus, alguns centres també organitzen demostracions en laboratoris o activitats dinàmiques per fer més amena la visita. Tot l’alumnat rep una guia, editada pel Servei d’Informació i Dinamització d’Estudiants (Sedi), que recull les titulacions que es poden cursar en la facultat o l’escola que han decidit visitar, així com també informació i dubtes freqüents sobre l’accés i l’admissió a la universitat. Enguany, està previst que visiten la Universitat de València vora setze mil estudiants. Per primera vegada, per iniciativa de la Delegació de Trajectòries Acadèmiques, l’alumnat visitant està completant una enquesta sobre les Visites a la Universitat i la seua utilitat i interès per escollir titulació i centre universitari. Per al curs 2024-2025, la Universitat de València ofereix 56 graus de totes les branques de coneixement i 13 dobles graus. Cal destacar el nou doble grau en Comunicació Audiovisual i Periodisme, que es podrà cursar en la Facultat de Filologia, Traducció i Comunicació, al campus de Blasco Ibáñez.  Les Visites a la Universitat del programa Conèixer, que compleixen 28 edicions, són una iniciativa del Vicerectorat d’Estudis que coordina el Servei d’Informació i Dinamització d’Estudiants (Sedi) i que són possibles gràcies als equips implicats dels díhuit centres que, de manera simultània, acullen les visites. A més, altres serveis, com les biblioteques, els centres d'autoaprenentatge de llengües o el Museu d’Història Natural, també col·laboren en aquesta iniciativa, amb l’objectiu de proporcionar una visió més completa sobre la Universitat de València.  El programa Conèixer inclou, a més de les Visites, la Jornada d'Informació per a professionals de l'orientació que ja s'ha celebrat (les gravacions estan disponibles en la pàgina web Conèixer) i la sessió informativa sobre l'accés i l'admissió a la Universitat, que tindrà lloc al juny, i que aborda la preinscripció, la matrícula i les taxes o les llistes d'espera, entre altres qüestions d'interés per al futur estudiantat.
El Fòrum obria les seues portes a les 9 hores al saló d’actes Joan Fuster de la Facultat amb la inauguració institucional de la rectora de la Universitat de València, Maria Vicenta Mestre, acompanyada pel degà de la Facultat, Josep Montesinos. “El món es troba en un procés de canvi accelerat i, per tant, també les noves formes de professionalització. És una situació complexa que requerirà la vostra versatilitat i formació constant. Per la nostra part, des de la Facultat i la Universitat, tenim la preocupació i l’obligació de contribuir a la consecució dels vostres objectius professionals, i ho fem, des de fa ja sis anys, amb aquest Fòrum d’Ocupació, que se suma a altres ferramentes que posem al vostre abast, com les pràctiques formatives o les assignatures específiques”, va afirmar Josep Montesinos. Tot seguit, la rectora Maria Vicenta Mestre va donar la benvinguda a l’estudiantat, professorat, equip deganal i representants acadèmics, dedicant un agraïment especial al degà de la Facultat, que està finalitzant el seu mandat, pel seu treball intens al llarg dels anys.  La rectora es va adreçar a l’auditori destacant l’oportunitat que representen aquests fòrums “perquè recopileu tota la informació possible i preneu la millor decisió sobre el vostre futur professional, ja siga continuant la vostra formació amb un màster, fent carrera acadèmica a la Universitat o treballant en una empresa”. Mestre va incidir en les sinergies que aquestes fires d’ocupació creen entre estudiantat i empreses i entitats, que s’acosten fins a la Universitat “per captar tot el talent que ací tenim i sumar-vos als seus projectes”, matisant que l’objectiu de la Universitat és “aconseguir la vostra inserció professional vinculada amb la vostra formació”.  L'acte va estar seguit pel professorat del centre, l’equip deganal, estudiantat, així com per autoritats acadèmiques i universitàries, entre les quals eren el gerent de la Universitat de València, Vicente Climent, el gerent de la Fundació General de la Universitat de València, Cristóbal Suria; o el delegat de la rectora per a Pràctiques i Ocupació, Jesús Soret.  Cerca d’ocupació i eixides professionals  En finalitzar, l’arqueòleg i assessor de patrimoni cultural Néstor Marqués s’ha adreçat a l’auditori per impartir la conferència ‘Intel·ligència artificial, tecnologia i el futur de les humanitats’.  Posteriorment representants del Servei de Relacions Internacionals i Cooperació, la Càtedra de Cultura Empresarial, UVemprén, UVocupació i el Servei de Gestió de la Investigació UV participaven en una taula redona informativa sobre els diversos serveis d’ocupació i emprenedoria que la Universitat de València posa a l’abast del seu estudiantat. La jornada va tindre un tema transversal en totes les sessions acadèmiques com són els nous horitzons professionals per a les titulacions de Geografia i Història. Les eixides professionals van ser tema de debat i estudi tant des del punt de vista general com des d’una perspectiva particular, per grau i d’acord amb els estudis de màster especialitzats.  La primera sessió reunia l’estudiantat del Grau en Geografia, en Història en Informació i Documentació, respectivament, per a abordar diferents trobades intergeneracionals amb professionals.  Ja a la vesprada, proposava a les persones assistents un col·loqui amb diferents agents públics i privats, amb la taula redona ‘Informació i Documentació: organització i horitzó professional’.  El Grau en Geografia i Medi Ambient responia a la pregunta sobre què fer en finalitzar els estudis superiors en una sessió informativa amb alumnes graduats que han compartit la seua experiència en els estudis i en l’exercici de la professió.  Per la seua part, des de les 16 hores el Grau en Història acollia la taula redona ‘Història en les Indústries Audiovisuals’, mentre el Grau en Història de l’Art farà el propi en la seua taula redona.  Així mateix, el Màster en Tècniques per a la Gestió del Medi Ambient i del Territori ha comptat amb la seua programació específica, que ha inclòs la presentació de la formació i diferents tallers sobre tècniques i les tàctiques per a la inserció professional.  De vesprada, l’alumnat interessat assistia a les diferents sessions de presentació dels màsters en Història de la formació del món occidental, Història contemporània, Història i identitats en el Mediterrani occidental (s. XV-XIX), Arqueologia, Història de l'art i cultura visual, Patrimoni cultural: identificació, anàlisi i gestió i el màster de Cooperació al desenvolupament. Una vintena d’estands  Prop d’una vintena d’empreses i entitats han participat en aquesta nova trobada amb la fira de l’ocupació de la Universitat de València. Ubicades en l’esplanada exterior del centre. Entre les empreses i entitats participants, Fundació València Activa, LABORA-GVA, i l’Associació d’Arxivers i Gestors de Documents Valencians, a més de col·legis professionals, centres de preparació d’oposicions, càtedres de recerca i organitzacions sindicals.  El Fòrum d'Ocupació és un esdeveniment organitzat pel Vicerectorat de Formació Permanent, Transformació Docent i Ocupació, a través del servei UVocupació, en col·laboració amb la Facultat de Geografia i Història, el qual tracta d'impulsar l'ocupabilitat dels futurs egressats d'aquest centre.
El projecte europeu ‘Educap, Multiplicant les capacitats educatives per a combatre la violència sexual contra xiquets i xiquetes’, ha celebrat el seu primer congrés, després de dos anys d’activitats. S’espera que en els pròxims mesos arribe a 1.800 professionals de l’educació. El programa està impulsat per la Universitat de València, Save the Children, la Universitat de Barcelona i la Universitat Carles III de Madrid. La formació es va efectuar a les aules de la Universitat de València i de la Clínica Jurídica de la Universitat, que depén de la Facultat de Dret. Els resultats del projecte assenyalen que, després de la formació oferida, va augmentar en quasi un 80% l’autopercepció del professorat de tindre eines en prevenció, detecció i notificació de casos. Un dels aspectes més nous d’aquest projecte és la metodologia de “formació a formadors”: els materials i el curs formatiu han sigut dissenyats perquè el professorat que rep aquesta formació siga capaç de formar a la resta de professionals de l’educació a l’interior dels seus centres, multiplicant així l’abast de la formació. En total, el professorat beneficiari del projecte compta a les seues aules amb més de 35.000 xiquets i xiquetes de tota la Comunitat Valenciana, que ara estaran més protegits en el centre educatiu. “La violència contra la infància és una cosa que com a societat no podem tolerar, i l’àmbit educatiu és un espai crucial per a detectar possibles casos. Per això, gràcies a aquest projecte ara milers de professors i professores de tota la Comunitat Valenciana estan més preparats per a poder previndre i actuar en els centres educatius davant qualsevol sospita d’un cas d’abús sexual que tinga com a víctima a un xiquet o una xiqueta”, afirma Yohara Quílez Playán, tècnica d’Incidència Política i Social de Save the Children en la Comunitat Valenciana. Durant aquests dos anys que ha durat el projecte també s’han editat i publicat una Guia en prevenció, detecció, actuació i acompanyament front casos d’abús sexual contra la infància per als centres educatius, així diferents materials de sensibilització per a la comunitat educativa (docents, directors/as d’escola, professionals de la psicologia i la pedagogia, orientadors/as), famílies i xiquets i xiquetes amb informació sobre el dret de la infància a ser protegida de la violència i amb informació clau per a previndre, identificar i actuar davant la violència sexual. Tots aquests materials, juntament amb el llibre ‘Lluitar contra l’abús sexual infantil des de les aules: un assumpte de drets humans’, que eixirà pròximament, han sigut publicats en format obert en la web del projecte. Institut Universitari de Drets Humans L’Institut Universitari de Drets Humans naix al març de 2005 com el centre específic de la Universitat de València per a la investigació multidisciplinària sobre drets humans. L’Institut reuneix investigadors de diferents branques jurídiques i socials entorn d’unes finalitats bàsiques. Així, l’avanç en el coneixement dels drets humans gràcies a la investigació multidisciplinària, la formació i sensibilització en drets humans a través de la seua tasca de docència, i la promoció de la reflexió, el diàleg i el compromís amb els drets humans, en particular amb els drets dels individus i grups més vulnerables o que es troben més amenaçats.
En el BIR, l’èxit de la Universitat de València ha continuat amb la sisena millor nota, la que ha tret Ana García. Andrea Medina, de Gandia, pertany a la promoció 2018-2022. En conéixer l’eixida del BIR (Biòleg Intern Resident) va preparar-se durant un any i mig, per a acabar traient la millor nota d’Espanya. Un total de 868 persones s’havien presentat a l’examen. En la prova de Química, la Universitat de València també ha col·locat Alejandro Simón García (lloc 7) i Javier Esparcia Estrela (9). El 8 de Farmàcia ha sigut per a José Miguel Campos Barrachina. I en Física, la Universitat ha quedat en els llocs 4, 5 i 6. Finalment, el lloc sisé en Infermeria. El 92% de les persones que es van presentar a les proves d’accés a la Formació Sanitària Especialitzada, organitzades pel Ministeri de Sanitat i celebrades el passat 20 de gener, han superat la nota de tall de la convocatòria. Són 23.437 persones que optaran a una de les 11.607 places convocades. En total, es van presentar 25.504 persones per a accedir a un total de 11.607 places de formació convocades. Els aspirants admesos per a realitzar aquest examen van ser 30.072 en les titulacions de Medicina, Farmàcia, Infermeria i de les titulacions de l’àmbit de la Psicologia, la Química, la Biologia i la Física.
La Universitat de València és la més antiga de les universitats valencianes i una de les universitats històriques d'Espanya. Fundada al 1499, la UV fusiona història i modernitat, cultura i innovació, docència i investigació i transferència. En l'actualitat la UV compta amb la major oferta d'estudis de tota la Comunitat Valenciana, i és líder en innovació i recepció d'estudiants Erasmus. La UV posa al teu abast una àmplia oferta formativa de màsters universitaris oficials amb la qual milloraràs la teua ocupabilitat i aconseguiràs unes millors condicions laborals. Amb 110 títols de màster, de 5 branques de coneixement diferents, trobaràs sens dubte la titulació que més s'adapte a les teues necessitats. En la branca de Ciències Socials i Jurídiques la UV ofereix un total de 51 màsters. En les disciplines d'Arquitectura i enginyeria es recullen 7 titulacions. L'oferta entorn de les Arts i Humanitats compta amb 14 màsters. En la branca de Ciències s'imparteixen 19 títols. I l'especialització en Ciències de la Salut consta de 19 màsters. Les titulacions de màster oficial de la UV compten amb un enfocament comú eminentment pràctic que respon a les necessitats i demandes de les empreses i institucions, i estan dirigides a formar a experts i expertes amb competències específiques que garantiran la teua diferenciació en el mercat laboral.  La UV reforça la seua oferta interdisciplinària amb 5 titulacions que s'ofereixen per primera vegada en el curs acadèmic 2024-2025: • El màster en Societat Digital, que planteja un coneixement profund i matisat sobre les tecnologies digitals emergents i el seu impacte transformador en la societat contemporània. Per al curs 2024-2025 s'ofereixen 25 places de nou ingrés. • El màster en Tecnologies Quàntiques, que proposa una educació completa en aquest camp a nivell de desenvolupament i usuari/a avançat. Es tracta d'una titulació interuniversitària, la seua preinscripció i matrícula es realitzaran en la universitat coordinadora UIMP. • El màster interuniversitari en Treball Social en l'Àmbit Sanitari, que aprofundeix en el diagnòstic del risc social relacionat amb la salut i la promoció d'activitats que afavorisquen la inclusió social en tots els àmbits assistencials i professionals dels centres sanitaris. • El màster en Química i Bioquímica Sanitàries que té com a objectiu formar a egressats de la química i de titulacions afins per a treballar amb garanties en un entorn sanitari, especialment d'investigació. La preinscripció i matrícula a aquest màster interuniversitari es realitzarà a la Universitat de Barcelona, coordinadora de la titulació. • El màster interuniversitari en Protecció Radiològica Ambiental, que ofereix formació avançada de caràcter especialitzada i multidisciplinària per a executar amb garanties les tasques relacionades amb el control radiològic del medi ambient.  La Unitat Web i Màrqueting ha llançat un portal web d'admissió als màsters UV, que ofereix informació sobre el procés d'admissió i inclou vídeos tutorials que et guiaran durant el procediment telemàtic de preinscripció. Aquest lloc està dissenyat en format landing page i tota la informació està accessible en la mateixa pàgina mitjançant la navegació en scroll, de manera que es facilita la consulta de la informació amb claredat i senzillesa. Pots realitzar la preinscripció des del dijous 15 de febrer, el període de presentació de sol·licituds romandrà obert fins al 14 de juny a les 14:00 hores. Després s'obrirà una fase extraordinària de preinscripció des del 22 de juliol al 3 de setembre en la qual s'oferiran els màsters en què hagen quedat places vacants. No deixes passar l'oportunitat d'adquirir les competències especialitzades que brinden els màsters universitaris i que resulten essencials en un mercat laboral cada vegada més exigent i amb una gran competitivitat. • Descobreix tota l'oferta de màsters de la UV • Accedeix a tota la informació sobre el procés d'Admissió als màsters oficials
La jornada començava a les 9 hores amb l’acte oficial d’inauguració del Fòrum. A l’escenari instal·lat en el vestíbul de la Facultat hi van comparéixer la rectora de la Universitat de València, Maria Vicenta Mestre; el director general de Funció Pública, Javier Lorente; i el degà de la Facultat de Dret, Francisco Javier Palao, qui, després de celebrar les altes xifres de participació i motivar l’estudiantat per “convertir-vos en els protagonistes del vostre futur professional”, donà pas a les intervencions del director general i la rectora.  Javier Lorente va animar l’auditori a triar la funció pública com a opció laboral per al seu futur professional, posant èmfasi en el nou model opositor de la Generalitat Valenciana, més pràctic, dinàmic i competencial, amb beques i ajudes a disposició de les persones aspirants per a la preparació de les proves.  “La funció pública és el repte laboral que vos plantegem i que pot convertir-se en la vostra millor elecció, ja que té alguna cosa d’especial amb què no compta l’empresa privada: el servei públic i la preocupació per les necessitats de la ciutadania”, matisava el director general.   La rectora Maria Vicenta Mestre, donava la benvinguda al Fòrum a autoritats acadèmiques i polítiques, al professorat i, especialment, a l’estudiantat, com a principals protagonistes d’aquest esdeveniment i de la labor formadora de la Universitat de València: “sense estudiants seríem només un centre d’investigació o de transferència. Sempre esteu al centre de la Universitat, però hui, amb aquest Fòrum, més que mai”.  Mestre va adreçar unes paraules posant en valor la “prestigiosa” Facultat de Dret, segons els rànquings més rellevants, “reconeguda com la millor Facultat d’Espanya en aquesta disciplina”, tot assenyalant que “la Universitat és un dels millors centres del món per formar-se en aquesta matèria. Feu de la Facultat un centre de referència que contribueix a fer que siguem una de les millors universitats d’Espanya”.  Així mateix, la rectora va subscriure les paraules del director general respecte les opcions creixents i en ampliació constant d’eixides professionals relacionades amb el dret, mencionant a l’estudiantat la possibilitat de continuar la seua carrera professional a la Universitat “perquè continueu engrandint el prestigi d’aquesta Facultat".  A l’acte van estar presents la secretària general de la Universitat de València, María Elena Olmos; la síndica de Greuges de la UV, Belén Cardona; la vicerectora de Formació Permanent, Transformació Docent i Ocupació, Ángeles Solanes; l’equip deganal de la Facultat de Dret; el gerent de la Fundació General de la Universitat de València, Cristóbal Suria; el delegat de la Rectora per a Pràctiques i Ocupació, Jesús Soret; i un ampli nombre de professorat, estudiantat i representants d’entitats i col·legis oficials.   Entre les 39 empreses i entitats instal·lades al hall de l’edifici, entre elles, despatxos professionals, administracions públiques, col·legis oficials, acadèmies de formació i càtedres de recerca es trobaven Fundació València Activa; LABORA-GVA; els despatxos Andersen Tax & Legal Iberia, Broseta Abogados, Cuatrecasas, Garrigues, Gómez-Acebo & Pombo Abogados, Pérez-Llorca o Uría Menéndez Abogados; serveis d’assessoria, auditoria i consultoria com RSM o PWC; l’Il·lustre Col·legi d’Advocats de València (ICAV); l’acadèmia de preparació d’oposicions a les Forces i Cossos de Seguretat de l’Estat Jurispol Formación; l’Associació Professional de Assessors Fiscals de la Comunitat Valenciana (APAFCV), l'Advocacia General de la Generalitat i la Conselleria de Justícia, Interior i Administració Pública per a informar dels sistemes d’oposició que ofereix la Generalitat. Programa d’activitats  La programació acadèmica transversal al Fòrum es desenvolupava en la zona del vestíbul de la Facultat, que també es podia seguir en streaming des del Saló de Graus ‘Ascensión Chirivella’.   En acabar l’acte inaugural, es presentava el programa d’ajudes per a la preparació d’oposicions de l’Administració de la Generalitat, amb la intervenció del subdirector general de Promoció Professional de la Generalitat Valenciana, Antonio Peña. A continuació, se celebrava la taula redona ‘Treballar pels Drets Humans’.  La resta del matí s’ha dedicat a diferents espais per a informar i debatre sobre eixides professionals en l’àmbit internacional (UE, diplomàcia, litigació internacional i Nacions Unides), la universitat com a institució on desenvolupar i aplicar els coneixements del Dret, emprenedoria o la cerca d’ocupació en l’entorn 4.0, a càrrec de personal tècnic d’orientació d’UVocupació.  La vesprada ha estat consagrada a la informació fonamental sobre oposicions i ocupació pública. Especialistes indagaran en la transversalitat d’aquests tipus de llocs, així com en les proves concretes per a exercir en l’àmbit jurídic com a jutges, fiscals, lletrats/des, notaris/àries, registradors/es, advocats/des, inspectors/es de treball i d’hisenda, i fins i tot, aspirants a ocupar un lloc en el Ministeri de Defensa.  XV Jornada d’Eixides Professionals  Dijous dia 15 la Facultat reprenia l’activitat per a oferir una nova Jornada d’Eixides Professionals.  Des de les 9 fins a les 14 hores, es convocaven sis taules redones per a exposar i assessorar al voltant de les eixides professionals en el sector jurídic, concretament, en els àmbits de les Ciències Polítiques i de l’Administració Pública (dues sessions); la Criminologia (dues sessions); i el Dret, que amb dues sessions també inclou: la procura, mediació, assessoria fiscal i l’exercici de l’Advocacia.   Els Fòrums d’Ocupació de la Universitat de València són una iniciativa del Vicerectorat de Formació Permanent, Transformació Docent i Ocupació, a través d’UVocupació, en col·laboració amb les facultats i centres. L’objectiu principal és impulsar la inserció laboral de la comunitat universitària, així com ser un mediador per a noves oportunitats professionals.
Format per Maria Mira, Asier Cilleruelo, Lucía Villora, Violeta Bisquert i Mariola Villar, amb Enric Senabre de capità, l’equip de l’IES Ramon Lllull, com a campió de la fase local, esdevé l’equip representant de la Universitat de València en la fase final de Lliga de Debat de la Xarxa Vives d’Universitats, que aquest 2024 tindrà lloc a la Universitat Jaume I de Castelló de la Plana del 17 al 19 d’abril.  A les semifinals i final de la fase local de la UV han assistit Marcos Durà, delegat d’Estudiants, i Alexandra Usó, presidenta de la Federació d’Escola Valenciana, que han estat els encarregats de lliurar els premis a l’equip guanyador i a la millor oradora. Tots dos han destacat l’excel·lent nivell de la competició i l’apassionant tema al voltant del qual han girat els debats: «La intel·ligència artificial és una amenaça per a la humanitat?». En la fase local de la Universitat de València han participat 16 equips formats per alumnes dels centres inscrits i un/a docent per cada equip que ha exercit de capità o capitana. A les semifinals havien aconseguit classificar-se l’IES Porçons (Aielo de Malferit), el Col·legi Mare de Déu de l’Olivar II (Alaquàs), l’IES Ramon Llull (València) i l’IES Manuel Sanchis Guarner (Castelló de Rugat). També han disputat la lliga altres dotze equips més:  l’IES Tierno Galván (Montcada), l’IES Les Foies (Benigànim), l’IES Almussafes (Almussafes), la Nostra Escola Comarcal (Picassent), l’IES Campanar (València), l’IES Sant Vicent Ferrer (Algemesí), l’IES Isabel de Villena (València), l’IES Serra d’Irta (Acalà de Xivert), l’IES Foia de Bunyol (Bunyol), el C. C. María Auxiliadora (Algemesí), l’Escola les Carolines (Picassent) i Florida Universitària (Catarroja).  D’altra banda, han format part dels jurats de la fase local Carme Gregori-Soldevila i Maria Saiz Raimundo, del Departament de Filologia Catalana de la UV; Joan Vila Francés,  del Departament d’Enginyeria Electrònica (ETSE-UV); Joan Ferrando, del departament d’Astronomia i Astrofísica (UV); i Adela Costa, Paulina Ribera i Laura Font, com a representants d’Escola Valenciana.  La Lliga de Debat de Secundària i Batxillerat és una competició d’oratòria en la qual diversos equips d’estudiants de 4t d’ESO, batxillerat i cicles formatius debaten sobre un tema polèmic i d’actualitat. L’objectiu de la Lliga és millorar les habilitats comunicatives de l’alumnat mitjançant l’ús de la paraula i fomentar l’adquisició de competències transversals, com la construcció d’un discurs, la planificació i la presa de decisions, el treball en equip, la creativitat i la seguretat, entre altres. La fase local de la de la Lliga a la Universitat de València està impulsada per la Delegació d’Estudiants i organitzada pel Servei d’Informació i Dinamització d’Estudiants (Sedi), amb la col·laboració de la Federació Escola Valenciana i del Centre Cultural La Nau.
Enguany tornen a participar les quatre facultats del Campus de Blasco Ibáñez, amb professionals de Medicina i Odontologia, Psicologia i Logopèdia, Infermeria i Podologia, i Fisioteràpia. A més, en l’edició de 2024 s’ha sumat novament a aquesta cita la Facultat de Física amb els estudis de Grau en Òptica i Optometria i una activitat específica que acollia la Clínica Odontològica de la Fundació Lluís Alcanyís de la Universitat de València.   L’acte central de benvinguda al Fòrum, a l’Aula Magna de la Facultat de Medicina i Odontologia, ha comptat amb la presència de la rectora de la Universitat de València, Maria Vicenta Mestre, acompanyada per la degana de la Facultat, Amparo Ruiz, i el degà de la Facultat de Psicologia i Logopèdia, Antonio Ferrer.  “En 1492 naixia la Universitat de València ja com estudis de Salut, amb Medicina. Per tant, són 625 anys oberta a la societat valenciana donant prioritat a la salut, amb una progressiva especialització amb els diferents graus i postgraus”. Amb aquesta afirmació, arrancava el seu discurs la rectora. En aquest sentit, Mestre va posar en valor el Centre de Simulació Interdisciplinari en Salut (CESIS-UV), “perquè cada vegada és més important treballar en equips interdisciplinaris, per tindre una visió integral de la salut, en totes les dimensions de les persones”, deia la rectora, destacant igualment la tasca de les clíniques universitàries de la Fundació Lluís Alcanyís “orientades a la part assistencials i a les persones, a més del vessant formatiu”.  La rectora de la Universitat de València aprofità la trobada per a dedicar unes paraules a la celebració dels cinquanta anys dels estudis de Psicologia, així com per a assenyalar la necessitat “d’invertir en Sanitat i en salut mental”.   Respecte a les inseguretats pròpies dels futurs egressats i egressades per a afrontar el seu futur professional, Mestre va remarcar la qualitat formativa de la institució, entre les tres millors universitats espanyoles i en les primeres posicions a nivell Europeu segons els rànquings internacionals. “Això ha de donar-vos seguretat i enfortir el sentit de pertinença a la Universitat de València”, ha matisat.   Finalment, Maria Vicenta Mestre  recordà a l’aforament que la Universitat de València “realment no compliria amb la seua missió en matèria de docència, recerca, transferència i cultura, si no treballàrem a orientar l’estudiantat cap a la vida professional. Per això estem a aquest Fòrum”.  Per la seua banda, el degà de Psicologia i Logopèdia, Antonio Ferrer, va agrair “els esforços conjunts i l’organització” dels equips deganals dels centres i el servei UVocupació, que tenen com a motivació “donar-vos la màxima informació possible per a millorar la vostra situació futura d’ocupació laboral”, matisava.   Respecte a les perspectives d’inserció laboral entre l’estudiantat, Ferrer ha animat l’auditori a consultar els estudis d’inserció dels diferents graus de l’àrea d’estudis i anàlisi d’ UVocupació, “on podreu comprovar que el 75% de l’estudiantat de Psicologia egressat de la nostra Universitat té una ocupació”.   L’acte va comptar també amb la presència de la  vicerectora de Formació Permanent, Transformació Docent i Ocupació, Ángeles Solanes; els degans de les facultats d’Infermeria i Podologia, Antoni Merelles, i de Fisioteràpia, Sofía Pérez; vicedeganes i vicedegans; el director general de la Fundació Lluís Alcanyís, el professor José Manuel Almerich; el gerent de la Fundació General de la Universitat de València, Cristóbal Suria; el delegat de la rectora per a Pràctiques i Ocupació, Jesús Soret; així com representants dels col·legis professionals, de l’organització del Congrés d’Investigació Biomèdica, professorat i estudiantat. Activitat acadèmica  La jornada arrancava a les 9:30 hores amb la programació acadèmica, dissenyada específicament per graus i de manera simultània en diferents espais del Campus de Blasco Ibáñez. L’alumnat de Psicologia va assistir a un debat sobre ‘L’estat actual i perspectiva de futur de l’exercici professional en Psicologia. Col·legiació professional’, que comptà amb les intervencions de Pilar del Pueblo i Josefina Carboneras, vocal i vicesecretària de la Junta de Govern del Col·legi Oficial de Psicòlegs de la Comunitat Valenciana (COPCV), respectivament.  A la mateixa hora, la Facultat de Psicologia i Logopèdia acollia la conferència de la degana del Col·legi de Logopedes de la Comunitat Valenciana (COLCV), María Jesús Lluch, qui parlà sobre el mateix tema però entorn dels estudis de Logopèdia.  Per la seua part, l’activitat de Fisioteràpia es centrava l’anàlisi i reflexió sobre l’emprenedoria en l’àrea com a forma de generar ocupació, amb intervencions i experiències personals de persones emprenedores en aquest camp.  En últim lloc, la Clínica Odontològica de la Fundació Lluís Alcanyís de la Universitat de València va albergar el seminari adreçat a l’estudiantat d’Òptica i Optometria.  Presentat per la professora Inmaculada Bueno, analitzà la personalització de l’atenció visual de la mà d’expertes i experts. Més de 40 organitzacions empresarials i entitats  Des de les 10 fins a les 14 hores, la fira d’ocupació va obrir a la Facultat de Medicina i Odontologia els estands de les més de 40 empreses i entitats participants, entre les quals, Fundació València Activa; LABORA-GVA; les òptiques Alain Afflelou i Multiçopticas; Industrias Ópticas Prats; Col·legi Oficial d’Òptics-Optometristes de la Comunitat Valenciana (COOCV); Imed Hospitales; BBi Nordics; BGB Dentistry; Kate Cowhig International Healthcare Recruitment; STEM Future Education; i Talent-EPHOS  Organitzat pel Vicerectorat Formació Permanent, Transformació Docent i Ocupació, a través d’UVocupació, el Fòrum de Ciències de la Salut va comptar també amb la col·laboració de les facultats d’Infermeria i Podologia, Psicologia i Logopèdia, Medicina i Odontologia, Fisioteràpia i Física,  sumant-se així a un programa creat per a connectar Universitat i món laboral, i facilitar l’ocupabilitat dels futurs professionals del sector de les Ciències de la Salut.
La rectora de la Universitat de València, M. Vicenta Mestre, ha donat la benvinguda al públic assistent a la Jornada i ha defensat la necessitat de “guiar l’estudiantat que viu amb incertesa i inseguretat” per orientar-los a un futur “on se senten persones realitzades”, des de la responsabilitat i el compromís de “formar les persones que lideraran el futur”. La rectora ha aprofitat per reivindicar la “imprescindible” tasca dels professionals de l’orientació i ha agraït la seua assistència a una jornada que pretén contribuir a traslladar de la universitat a la societat les investigacions que es realitzen en aquesta matèria.  Mar Venegas, professora del Departament de Sociologia i vicerectora d’Igualtat, Inclusió i Compromís Social de la Universidad de Granada, ha impartit a continuació la conferència Orientar per a la igualtat: educar les relacions afectivosexuals en secundària. Venegas ha compartit la seua recerca sobre com la “cultura del romanç”, amb dimensions com la parella, les amistats, les xarxes socials i els referents, la pornografia, etc., es configura com un espai que incideix en les trajectòries acadèmiques en l’etapa preuniversitària, amb una afectació més intensa en el cas de les adolescents. La professora i experta en gènere i sexualitat ha apuntat la necessitat de parar atenció a l’impacte d’aquestes qüestions en els estudis i de comptar amb programes d’educació sexual integral que cobrisquen les necessitats informatives dels adolescents i contraresten l’impacte que la “cultura del romanç” té en les seues trajectòries acadèmiques. A continuació, Isabel Vázquez, vicerectora d’Estudis, ha conduït la taula d’experiències Graus per descobrir a la Universitat de València. Hi han participat explicant les claus de diferents graus i l’experiència de l’estudiantat: Vicent Rosell, professor del grau en Logopèdia i director de la Clínica de Logopèdia de la UV, i Marta Terol, estudiant del grau en Logopèdia; M. Amparo Díez, professora del grau en Òptica i Optometria i vicedegana de la Facultat de Física, i Violeta Báguena, estudiant del grau en Òptica i Optometria; i Rubén Arnandis, professor i coordinador del grau en Turisme, i Yaiza Ward García, estudiant del grau en Turisme.  Durant la Jornada, també s’ha presentat Baula, el programa pilot d’acompanyament de l’estudiantat de primer curs de la Universitat de València. Alícia Villar, professora del Departament de Sociologia i Antropologia Social i delegada de la rectora per a Trajectòries Acadèmiques de la Universitat de València, ha explicat els objectius de Baula i la necessitat de sumar aquest recurs d’acompanyament a l’inici de la trajectòria universitària per reforçar la incorporació i el vincle amb els estudis i la vida universitària. Finalment, per tancar la XXVIII Jornada d’Informació, Antoni Gil, coordinador general de les Proves d’Accés a la Universitat del Sistema Universitari Valencià, ha abordat la situació de les proves de 2024 i ha avançat algunes de les claus que es tindran en compte de cara a les proves de 2025. Acompanyat d’Isabel Vázquez, ha respost els dubtes de les persones assistents respecte d’aquestes qüestions. L'enregistrament de la XXVIII Jornada d’Informació estarà pròximament disponible a la pàgina web del programa Conèixer la Universitat 2024. Aquesta activitat enceta l’edició d’enguany del Conèixer, que també inclou les Visites a la Universitat, del 19 al 29 de febrer, amb l’opció de visitar el campus d’Ontinyent per primera vegada, i la sessió informativa sobre admissió i matrícula en la Universitat de València que se celebrarà al juny.  Conèixer la Universitat és un programa del Vicerectorat d’Estudis que coordina el Servei d'Informació i Dinamització d’Estudiants (Sedi) i que compta amb la participació dels centres i serveis de la Universitat de València.
La jornada ha tingut com a tema transversal en totes les sessions acadèmiques el nou marc laboral del segle XXI. A les 9 hores el Fòrum obria les seues portes i començaven les xarrades, taules redones i tallers, mentre empreses i entitats instal·laven els seus estands a l’exterior del centre. El matí començava a la Sala d’Actes de la Facultat amb la conferència inaugural “L’ocupació del segle XXI i el temps de treball”, a càrrec de la Catedràtica Dret del Treball i Seguretat Social de la Universitat de València Mª Amparo Ballester, que l’alumnat dels diferents graus del centre ha pogut seguir en línia des de diferents aules i espais de la Facultat. Seguidament, representants dels col·legis professionals del ram (Graduats/Graduades Socials, Treball Social, i Politologia i Sociologia de la Comunitat Valenciana) han acostat l’alumnat, amb sengles conferències, la realitat professional de les seues titulacions. A continuació, diverses taules redones simultànies, formades per expertes i experts, debatien entorn les eixides professionals en l’àmbit de les Ciències Socials, Relacions Laborals i Recursos Humans i la Sociologia. Formació de qualitat per a crear una societat més igualitària i inclusiva En finalitzar, la rectora de la Universitat de València, Maria Vicenta Mestre, acompanyada per la vicerectora de Formació Permanent, Transformació Docent i Ocupació, Ángeles Solanes, i el degà de la Facultat, Albert Moncusí, pujaven a l’escenari, ubicat en l’esplanada exterior del centre, per a obrir oficialment aquesta cita amb el món laboral. Després d’agrair la seua presència i suport a autoritats acadèmiques, professorat, empreses i entitats, personal del servei UVocupació i, molt especialment, l’estudiantat, Mestre ha dedicat unes paraules afectuoses a l’equip deganal de la Facultat, que finalitza aquest 2024 el seu mandat. “Al llarg d’aquests cinc anys hem treballat conjuntament en moments de molta satisfacció i també en moments molt difícils”, recordant els temps de pandèmia i ressaltant la “corresponsabilitat” de tota la comunitat universitària. “Va ser una època especial i la relació i els lligams que hem creat quedaran per sempre”, afegia.   Així mateix, la rectora de la Universitat de València ha volgut fer una menció especial al 25 aniversari de la Facultat, que coincideix amb la celebració dels 625 anys de la Universitat de València. Maria Vicente Mestre ha adreçat el seu discurs a l’estudiantat de la Facultat, recordant-los el seu protagonisme en aquest tipus de trobades, al mateix temps que ha destacat la importància i la solidesa de l’organització dels Fòrums d’Ocupació UV “liderats per UVocupació, amb més de dues dècades de treball, que són ja un programa totalment consolidat a la nostra Unviersitat”. “És molt important que conegueu què vos pot il·lusionar i agradar a nivell professional. Teniu la sort de formar-vos per a treballar amb les persones i per a les persones, i teniu en les vostres mans la possibilitat de millorar la qualitat de vida de col·lectius vulnerables”, ha afirmat Mestre, matisant “la societat vos necessita, en el present i també en el futur, per a aconseguir eixa societat inclusiva i igualitària que totes i tots volem”. Mestre ha tancat el seu discurs posant en valor la qualitat formativa de la Universitat de València. “La missió formadora de la Universitat no queda completa si no vos acompanyem fins a la vostra inserció laboral, i podeu tindre la satisfacció i convenciment que esteu molt ben formades i formats, tant en l'àmbit teòric com pràctic. Teniu les competències i les habilitats necessàries per a afrontar la decisió de quin treball triar”. En acabar l’acte la rectora ha visitat els estands de les empreses participants, acompanyada per la vicerectora de Formació Permanent, Transformació Docent i Ocupació, Ángeles Solanes; l’equip deganal de la Facultat; el gerent de la Fundació General de la Universitat de València, Cristóbal Suria, i el delegat de la rectora per a Pràctiques i Ocupació, Jesús Soret. Les activitats del Fòrum, també a la vesprada El Fòrum de Ciències Socials continuava de vesprada, en una jornada vespertina que arrancava amb un taller a càrrec de personal tècnic d’UVocupació sobre la cerca d’ocupació en l’entorn 4.0 i una conferència a càrrec de Labora sobre el treball en el sector públic i privat en les Ciències Socials. La jornada cloïa amb una sessió dedicada a les eixides professionals dels màsters oficials i doctorats.
Les sessions han estat organitzades per la Càtedra de Privacitat i Transformació Digital Microsoft-Universitat de València, en col·laboració amb la Càtedra Legaltech & Intel·ligència Artificial Minsait. Mavi Mestre s’ha mostrat d’acord en la necessitat d’establir “una regulació que garantisca, com pretén el Parlament Europeu, que els sistemes d’intel·ligència artificial siguen segurs, transparents, traçables, no discriminatoris, respectuosos amb el medi ambient i supervisats per persones”. La rectora ha recordat que la Universitat de València celebra enguany el seu 525 aniversari, i que és capaç de combinar aquesta llarga tradició amb la innovació més de futur: “Vivim un temps de canvi accelerat, de transformació de les societats contemporànies a ritme vertiginós, d’avanços tecnològics disruptius, en què s’imposa una nova realitat: la transformació de la nostra manera de viure, de relacionar-nos i de treballar”. Per part seua, Diana Morant ha manifestat: “Farem possible que la IA contribuïsca al gran progrés de la nostra civilització, només si exercim un autèntic lideratge polític sobre les transformacions tecnològiques sense control, que anteposen els beneficis particulars als de la societat”. La ministra ha anunciat que l'empresa il·licitana PLD Space desenvoluparà el primer llançador espanyol de xicotets satèl·lits. “Volem ser els primers a Europa a tindre aquesta tecnologia d'avantguarda, a través del Pla de Recuperació, Transformació i Resiliència i a l'aposta sense precedents del Govern d'Espanya”, ha destacat. La trobada ha servit per analitzar els reptes que la futura regulació en matèria d’intel·ligència artificial planteja per a l’economia i la societat espanyola. En les sessions s’han presentat les oportunitats que una intel·ligència artificial centrada en l’ésser humà i en la garantia dels drets fonamentals ofereix per a la transformació digital, econòmica i social del país. L’esdeveniment ha contemplat el futur escenari des de múltiples perspectives amb un enfocament que buscava identificar els reptes estratègics que han de tindre’s en compte per a la transició cap a una societat plenament digitalitzada. S’hi ha examinat des de l'òptica de les polítiques públiques impulsades per la Comissió Europea i el Govern d’Espanya els reptes que la intel·ligència artificial planteja a la nostra societat i s’han identificat les oportunitats i esforços que exigirà aquest repte per a l’economia. La intel·ligència artificial exigeix un complex entramat material, organitzatiu i jurídic des dels seus fonaments fins al desplegament dels sistemes d’IA. Per a això, resulta indispensable conéixer els requeriments que exigeix la construcció dels espais de dades i dels repositoris d'informació que constitueixen el combustible que fa funcionar aquesta tecnologia. D’un altre costat en el seu disseny i desplegament la IA estarà subjecta a condicions jurídiques d’entre les quals destaca amb caràcter primari l’aplicació d’un enfocament de risc. El disseny de qualsevol eina, des del més senzill dels bots fins al més complex sistema de medicina predictiva, exigeixen implantar models de governança molt precisos. D’entre ells destaca la necessitat d’assegurar la garantia dels drets fonamentals i d’aplicar metodologies d’anàlisi que permeten previndre qualsevol tipus d’impacte negatiu en el funcionament de la tecnologia generant, ja siga riscos sistèmics per a la societat, ja siga riscos per als individus. D’altra banda, en el context de la universitat i de l’empresa el paper de la investigació en aquest procés serà crucial. Els equips d’investigació en el conjunt del país s’ocupen de desenvolupaments relacionats pràcticament amb totes les àrees sobre les quals pot desplegar-se la intel·ligència artificial. En l’últim període hem assistit a l’enlairament de la IA que es desplega a través de grans models de dades, particularment aquella que es basa en analítica del llenguatge o de la imatge, la que haurà de desplegar i fer funcionar els vehicles autònoms o la medicina. Per això, a més de la perspectiva de la investigació i la innovació es consideraran casos d’ús particularment rellevants en l'àmbit de la justícia, la investigació en salut i l’administració tributària. Aquesta activitat ha donat continuïtat a una sèrie de trobades temàtiques que s’han celebrat a la Universitat de València i en diferents universitats espanyoles amb l’impuls de la Càtedra patrocinada per Microsoft i que han tractat diverses qüestions relacionades amb aspectes estratègics de la transformació digital en l’àmbit de la salut, el dret o l'educació superior. A més, convergeix amb les línies d'actuació de la Càtedra que patrocina Minsait, una companyia d’Indra, en el camp de la digitalització de serveis públics essencials com el de l’administració de justícia, oferint una visió estratègica conjunta d’alt valor.
La vicerectora d’Estudis, Isabel Vázquez, ha mostrat la seua satisfacció “per l’obtenció d’aquests segells internacionals de reconegut prestigi que garanteixen que les enginyeries de la Universitat de València compleixen els més alts estàndards europeus i internacionals”. Els segells internacionals de qualitat (SIC), ha apuntat, suposen un al·licient més per a l’estudiantat de l’ETSE, “aporten valor al seu currículum” i “faciliten la mobilitat acadèmica i professional”. A més, ha destacat Vázquez, demostren “el compromís de tot el personal de la Universitat de València i del seu estudiantat perquè aquestes titulacions siguen una referència internacional”.  La certificació EUR-ACE és atorgada per l’ENAEE (European Network for the Accreditation of Engineering Education) i és gestionada a Espanya per l’Agència Nacional d’Avaluació de la Qualitat i Acreditació (ANECA) i l’Institut de l’Enginyeria d’Espanya (IIE). El procés d’acreditació ha implicat demostrar davant un panell d’avaluació que els plans formatius permeten que els egressats de l’ETSE adquirisquen les competències específiques recollides en els requisits dels segells, així com també evidenciar que els programes educatius compten amb el necessari suport institucional.  Segons ha explicat Sonia Loras, subdirectora d'Organització Acadèmica i Qualitat de l’ETSE, l’Escola ha estat “pionera en el seu compromís per aconseguir el reconeixement internacional de les seues enginyeries”, una “aposta valenta” iniciada per l’anterior equip directiu i que ha continuat l’actual amb l’objectiu que totes les titulacions de l’ETSE compten amb aquesta garantia internacional. Així, ha avançat Loras, l’ETSE està iniciant el procés per obtenir un segell internacional per al grau en Ciència de Dades, una titulació implantada fa set anys i que ja compta amb l’acreditació nacional, el primer pas per aconseguir l’acreditació internacional.  L'obtenció dels segells internacionals de qualitat ha estat fruit del treball conjunt desenvolupat des de l’ETSE, que ha comptat amb la implicació de tot el professorat, el Vicerectorat d'Estudis i la Unitat de Qualitat de la Universitat de València. En el cas del grau en Enginyeria Telemàtica, el certificat que ha estat renovat estarà vigent fins a juliol de 2028, mentre que la resta d’enginyeries compten amb certificat internacional fins a 2025, quan caldrà procedir a la revisió i a la renovació de l’acreditació.
L’oferta formativa d'UVocupació per al segon quadrimestre es concreta en 14 cursos, en modalitat en línia i presencial, adreçats tant a l’estudiantat com al públic general, amb l’objectiu de facilitar la seua inserció laboral.  Ho farà a través de la formació en habilitats comunicatives i presa de decisions, en competència digital, en competències interculturals per a la inserció, així com en emprenedoria, i en processos de cerca d’ocupació com són l’entrevista de treball i d’altres recursos, entre altres cursos.   Entre les novetats per a aquest quadrimestre es troba el curs per a potenciar l’ocupabilitat digital, a través de la creació de chatbots per a canals de comunicació conversacional d’organitzacions. Així mateix, repeteix la proposta formativa d'UVocupació per proporcionar a l’alumnat coneixements sobre tècniques de visualització de dades i presentació d’informes mitjançant el programa PowerBI.  El programa ofereix una formació integral per a millorar les competències i la preparació en els processos de cerca d’ocupació, a més d’adquirir diferents aprenentatges a través de cursos de creació més recent com ara ‘Eines i competències digitals essencials per a l’ocupabilitat’, ‘Introducció a la participació en projectes europeus’, ‘Competències interculturals per a la inserció laboral’, ‘Educació financera per a l’ocupació i l’emprenedoria universitària’ o ‘Disseny, desenvolupament i presentació del pla d’empresa’.  D’altra banda, aquest programa contempla cursos ja consolidats, com ara ‘L’entrevista de selecció de treball: Formació per a l’adquisició de competències’, ‘Habilitats de comunicació i presa de decisions’, ‘Eines per a la cerca d’ocupació’, ‘Estratègies per a la inserció laboral: Anàlisi curricular i procés de selecció’, ‘Aprén a emprendre’, ‘Competències professionals per a augmentar l’ocupabilitat’ i ‘L’èxit d’emprendre’.  Cadascun dels cursos compta amb un cronograma específic, programa i objectius concrets. Així mateix, les persones que s’inscriguen obtindran crèdits ECTS en finalitzar la formació, accés a l’Aula Virtual de la Universitat de València amb material d’estudi i es dona l’opció de descompte en ser part de la comunitat universitària.  Els cursos del segon quadrimestre tenen matrícula oberta fins al començament de cada formació; i, en finalitzar els requisits establits, s’atorgarà un certificat corresponent a cada programa. Aquesta oferta s’emmarca dins de les activitats del Vicerectorat de Formació Permanent, Transformació Docent i Ocupació per a l’impuls i la millora de l’ocupabilitat de l’estudiantat i les persones titulades per la UV.
Durant la inauguració, la professora Emilia Matallana, secretària del consell acadèmic i codirectora del equip docent de MOTIVEM, va destacar que el principal valor de MOTIVEM resideix en aquesta primera fase de formació del professorat en competències de lideratge per a l’emprenedoria. A més, Matallana ha elogiat la gestió del programa per part d’ADEIT i del seu equip. «ADEIT és gran part de l’èxit de MOTIVEM», ha assenyalat.
La borsa d’OfertesUV tancava l’any amb més de 40.500 usuaris i prop de 4.000 empreses actives, llançant 1152 ofertes i oferint 1847 llocs de treball.  Per a aquest 2024 es preveu mantenir aquesta línia expansiva, amb l’objectiu d’incrementar la interacció amb les entitats ocupadores, així com el nombre d’ofertes publicades.  En 2023 els Fòrums d’Ocupació han estat 11, que han acollit 17 centres de la Universitat de València, congregat una extensa comunitat universitària, amb prop de 3.000 estudiants assistents i 390 empreses participants. Com a objectiu per a 2024 el servei d’ocupació espera continuar incorporant nous centres i ampliar la seua presència a tots els campus, sumant aquest esdeveniment al Campus d’Ontinyent. Quant a la formació, els diferents cursos oferts pel servei, permeten l’estudiantat millorar i adquirir competències i habilitats capacitadores per a la seua inserció laboral. 821 estudiants han participat en els 21 cursos proposats en 2023, a més del curs associat al pràcticum, que va comptar amb 3.223 persones de 33 titulacions diferents. Respecte als programes d’ocupabilitat, UVocupació promou la formació en competències transversals, crucials per a una inserció eficaç que desenvolupa en col·laboració amb entitats, institucions i empreses a través de la convocatòria de diferents programes i beques. Aquests constitueixen una gran oportunitat per posar en contacte directe a futurs egressats i estudiantat de grau i postgrau amb professionals i representants del teixit empresarial, creant sinergies de treball molt positives i enriquidores. De fet, la valoració global de satisfacció mitjana és del 90% entre l’alumnat participant en els diferents programes. En total, han sigut quatre els programes implementat en 2023 dins d’aquest apartat. El Programa Shadowing de mentoria ha arribat a la seua tercera edició amb un gran increment i 133 participants. A més, ha comptat amb la col·laboració altruista de 121 de professionals en actiu, de reconeguda experiència i trajectòria, que han actuat com a mentors i guies individualitzats. El programa Promou-Te enfoca els seus objectius a millorar i impulsar la carrera professional d'estudiants de postgrau oficial de la Universitat de València menors de trenta anys, mitjançant el conveni i el suport de l’Ajuntament de València. 56 estudiants i 23 empreses han participat en la darrera edició, realitzant diferents sessions i accions formatives, amb un resultat de 20 insercions (35% dels seus participants). Com a novetat, s’ha incorporat a la llista de programes de foment de l’ocupabilitat Ruta 5.0, un programa en cinc fases que té per objectiu millorar l'ocupabilitat del talent universitari a través d'accions formatives, tallers experiencials, sessions d'orientació, programes de mentorització i networkings amb organitzacions del teixit empresarial valencià. Amb 32 estudiants i 22 empreses participants, ha aconseguit la inserció del 34% dels seus participants. Per últim, el programa Repte de Talent i Ocupació, proposa reptes que plantegen les empreses col·laboradores, destinat al desenvolupament i la identificació de talent entre els estudiants de les diferents titulacions oficials de la UV. En 2023 el programa ha comptat amb la col·laboració de Caixa Popular, amb “Talent Caixa Popular 2023”, que ha adreçat el seu repte a l’estudiantat de la Facultat d’Economia, amb una participació final de 12 parelles d’estudiants. El servei ja treballa per a establir convenis amb l’Ajuntament de València i el Servei Valencià d’Ocupació i Formació Labora per a desenvolupar programes d’ocupabilitat en 2024. Pel que fa a l’orientació, l’objectiu fonamental d’UVocupació és facilitar i potenciar la inserció laboral d’estudiants i titulats de la Universitat de València. En aquest sentit, el servei ha prestat 988 sessions d’orientació individual i 32 col·lectives en els diferents centres, amb 1.623 assistents. Aquestes sessions proporcionen eines i tècniques de cerca d’ocupació, situació del mercat laboral, planificació i desenvolupament de la carrera professional. En la modalitat no presencial, s’han realitzat fins a 365 consultes telefòniques i 945 per correu electrònic. Entre els grans reptes que abordarà l’àrea enguany es troba finalitzar el projecte d’innovació educativa d’eixides professionals emergents o iniciar l’actualització de l’antic portal d’eixides professionals tradicionals. Així mateix, com a part del seu compromís de servei a tota la comunitat universitària, i de manera inclusiva, UVocupació destina part dels esforços i treball diari de l’àrea d’orientació a assessorar a l’estudiantat amb discapacitat per a facilitar i incrementar la seua incorporació al món laboral. Així doncs, el passat any el servei atenia 65 persones i realitzava 451 accions d’orientació, a més de contactar amb 307 entitats. Finalment, l'anàlisi de les característiques i dels indicadors de la inserció i la situació laboral, l'activitat professional i el desenvolupament de carrera de titulats i titulades de la UV es realitza a través dels estudis d’inserció laboral, que en 2023 han sigut més de 4.000.000. Així mateix, l’àrea ha elaborat diverses publicacions, informes, anàlisis i estudis.
La Universitat de València i l’Ajuntament de Sagunt posen en marxa el curs “Microcedencial Universitària en Química Industrial Bàsica”, un programa formatiu adreçat a tota la població i amb que es pretén millorar la inserció laboral. Les microcredencials són cursos especialitzats dissenyats per a cobrir necessitats de formació de tot tipus de professionals; en aquest cas, per a professionals que compten prèviament amb estudis de batxillerat, formació professional i/o titulacions de ciències bàsiques.  La docència d’aquesta formació s’impartirà en el Centre Cultural Mario Monreal de Sagunt, en horari de 10 a 12 hores. El programa formatiu consta de sis crèdits ECTS i s’iniciarà el proper 13 de febrer. El cost és de 380 euros i la inscripció romandrà oberta fins l’1 de febrer, i es pot realitzar a través del següent link: https://go.uv.es/ua3vhNj  Esta iniciativa, que s'afig a la formació de la Nau Gran iniciada el passat mes d'octubre, és fruit del conveni de col·laboració entre la Universitat de València i l'Ajuntament de Sagunt per al desenvolupament de programes de formació contínua enfocades al teixit industrial i patrimonial del terme municipal de Sagunt.  Segons Ángeles Solanes Corella, Vicerectora de Formació Permanent, Transformació Docent i Ocupació de la Universitat de València, «el format de les microcredencials universitàries, per la seua curta duració i la possibilitat d'ajustar-se a tota mena de perfils d'estudiants, és idoni per a cobrir necessitats formatives que promoguen tant l'ocupabilitat com l'actualització de tota mena de professionals; des del Vicerectorat de Formació Permanent, Transformació Docent i Ocupació, tenim molta confiança en el potencial d'estes propostes, especialment quan es dissenyen, com en este cas, en estreta col·laboració amb les administracions que coneixen millor que ningú les necessitats d'empreses i col·lectius de la seua regió».  Per a Toni Iborra, regidor d'Indústria, Universitat, Ciència i Innovació, «l'inici d'esta formació és una gran notícia per a la ciutat i suposa aprofundir en la col·laboració iniciada amb la Universitat de València. Invertir en formació és essencial per a la competitivitat dels territoris i, en concret, esta primera microcredencial és una magnífica oportunitat per a millorar la formació de la nostra població i dotar-la de coneixements demandats per empreses industrials del nostre territori».  L'objectiu principal d'este curs de formació contínua és proporcionar als estudiants els coneixements bàsics necessaris en química industrial per a poder incorporar-se amb èxit al món laboral i exercir la seua professió de la forma més eficient. A més dels aspectes específicament químics, es proporcionaran els coneixements necessaris per a poder desenvolupar el seu treball en el sector industrial. Atés que és previsible que la vida laboral dels estudiants siga en indústries de la Comunitat Valenciana i, especialment, a la comarca del Camp de Morvedre, l'orientació de les assignatures està dirigida a les indústries amb una forta implantació actual o futura en esta zona.
El programa ‘Talent, reptes de talent i ocupació’ és una iniciativa impulsada pel servei d’orientació i ocupació de la Universitat, UVocupació, en el marc de les línies estratègiques de treball del Vicerectorat de Formació Permanent, Transformació Docent i Ocupació que dirigeix la professora Ángeles Solanes. La vicerectora ha presidit aquests reconeixements i cloenda del programa, acompanyada pel director de Relacions Institucionals de Caixa Popular, Paco Alós Solanes, i el degà de la Facultat d’Economia, Francisco Muñoz Murgui. En la seua intervenció, Ángeles Solanes ha donat l’enhorabona tant a l’estudiantat premiat com al participant, agraint a empreses com Caixa Popular la disponibilitat per a acostar-se a l’entorn universitari, així com el treball del personal del servei UVocupació i de la Facultat d’Economia, que ha permès la realització d’aquest repte. La vicerectora ha animat a l’estudiantat a aprofitar les iniciatives “d’una Facultat que és la primera en estudis com ADE o Turisme segons els rànquings internacionals. Sou el nostre futur -el de la Universitat i la Facultat-, però sou, sobretot, el talent del futur de les empreses que milloraran el benestar de la societat valenciana i espanyola”, ha conclòs. Per la seua part, Paco Alós ha destacat el gran nivell de tots els treballs presentats, posant l’accent en el doble vessant del Repte, que dóna a conèixer millor l’activitat diària empresarial a la societat i, d’altra banda, permet a l’estudiantat tindre un contacte directe amb la realitat professional. “Aporteu un valor afegit molt necessari, una visió externa, amb idees innovadores molt interessants”, ha afegit. Finalment, el degà de la Facultat d’Economia ha reiterat el compromís acadèmic de la Universitat amb els i les estudiants: “estem ací per a vosaltres. A més de facilitar-vos una bona formació acadèmica, volem potenciar els vostres coneixements i capacitats perquè sigueu millors professionals i millors persones”. La proposta guardonada amb el primer premi, amb una dotació econòmica de 300 euros, ha sigut per al projecte “Simulador de carteres d’inversió” de Noelia Bellver i Elena Pérez. En segona posició ha quedat el projecte de Jorge Sánchez i Adrián Merino “Plataforma d’educació financera per a joves”, premiat amb 200 euros. El tercer projecte guardonat, amb una quantia de 100 euros, ha sigut “Microprèstec l’autoescola sostenible”, proposta realitzada per Alberto España i Elvira Girbes. A més del premi en metàl·lic, les parelles guanyadores realitzaran una estada de pràctiques curriculars remunerades en Caixa Popular.    Adreçada a l’estudiantat de les diferents titulacions de la Facultat d’Economia, la convocatòria d’aquest Repte de Talent ha tingut una gran acollida, amb vint persones participants del grau d’Intel·ligència i Analítica de Negocis i quatre del d’Administració i Direcció d’Empreses que, a partir de diferents sessions de treball amb personal tècnic d’UVocupació i de Caixa Popular, han plantejat diferents propostes de serveis financers i línies de negoci sostenibles, atractives i adaptades a les necessitats actuals dels joves.
En l’edició d’enguany de Politur, el primer premi de TADE ha recaigut en el projecte ‘Wave no waste’, de Gemma Camarillas, Esther Company, Pablo García i Belén González. El segon premi li ha correspost al projecte ‘Descobrint el Cabanyal’, de Lola Giner, Claudia Lloret, Jana Mora, Carmen Pastor i Aitana Torrente. En el grau de Turisme, el primer premi ha estat per la idea ‘Alimentos amigables (veggie’s)’, de Dania Beldjoudi, Carla Barberà, Andrea Estrella i Vera Prado. El segon premi ha anat a parar a ‘Projecte Malvarrosa, gestió de multituds’, de Miguel Andrés Llinares, Rocío García , Leyre Martínez i Iván García. Les propostes s’han presentat a la Facultat d’Economia  davant els responsables de turisme de l’Ajuntament de València, la Diputació de València i Visit Valencia Convention Bureau. L’estudiantat, en el seu darrer curs, ha identificat les mancances del model turístic actual d’acord amb els paràmetres del Destí Turístic Intel·ligent (DTI) des de la perspectiva de la sostenibilitat social, econòmica i medi ambiental, l’accessibilitat a la ciutat de València, la governança i la tecnologia. Cadascun dels projectes és una solució a un repte identificat per l’alumnat en un dels sectors turístics. Per tant, cada projecte és un producte turístic que amplia l’oferta de València a partir de la creació d’infraestructures tecnològiques d’avantguarda, que permeten millorar l’experiència del turista al mateix temps que incrementen el benestar de la població resident al protegir l’entorn medi ambiental i la cultura local alhora que generen riquesa econòmica local. El paradigma del DTI situa al turista i al resident en el centre de l’ecosistema turístic, convertint al turisme com a motor de desenvolupament socio-econòmic intel·ligent que reverteix positivament en el destí turístic. De fet, darrere cada proposta es constata una mirada que respon als Objectius de Desenvolupament Sostenible (ODS) de l’Agenda 2030. Els projectes han girat en torn a l’accessibilitat a la ciutat, la posada en valor de la gastronomia local de quilòmetre zero, l’impuls del comerç local, la mobilitat turística sostenible, la diversificació de l’oferta turística, la sostenibilitat social, entre altres qüestions, abordant els grans reptes de l’ecosistema turístic valencià. A la presentació dels projectes han assistit el degà de la Facultat d’Economia, Francisco Múñoz Murgui; la cap de servei de Turisme de l’Ajuntament de València, María José Vivó; la cap de Turisme València de la Diputació de València, María José Guillem; i la tècnica de Visit Valencia Convention Bureau, Amaya Raéz, en companyia dels professors Rosa Roig i Santiago Luzuriaga, del Departament d’Economia Aplicada.
Les Jornades, celebrades entre el 27 de novembre i l’1 de desembre, tenen per objectiu sensibilitzar la comunitat universitària davant aquest col·lectiu i visibilitzar la seua recerca cap a la igualtat real d’oportunitats. Durant aquesta setmana, sota el lema “Som iguals, som diferents”, han tingut lloc fins a sis xarrades als diferents campus universitaris, a càrrec de professionals en cadascuna de les temàtiques tractades, abordant qüestions d’actualitat i interés per a l’estudiantat, com ara el suïcidi o la prevenció de conductes addictives, així com sobre el suport a persones amb discapacitat en l’exercici de l’activitat professional, polítiques socials inclusives o l’atenció i treball amb persones amb TEA. Dins de la programació s’han inclòs, igualment, diversos tallers de llengua de signes. Com explica la directora d’UVdiscapacitat, Celeste Asensi, “és una formació prou demandada i de l’interés de l’estudiantat de Magisteri, Ciències de l’Educació, Ciències Socials, Psicologia, Logopèdia o Filosofia, i que té molt bona acollida”. L'esport inclusiu també ha tingut el seu espai en les jornades universitàries amb un taller de tennis amb cadira de rodes i d’altres esports paralímpics, com ara un taller de goalball, que ha acostat a les persones participants un dels esports adaptats més practicats per les persones cegues o amb visió reduïda, o un taller de boccia, esport adaptat similar a la petanca.  Així mateix, la Facultat de Filosofia i Ciències de l’Educació ha acollit la VI Jornada de Fibromiàlgia de la Comunitat Valenciana, que ha marcat la cloenda d’aquesta setmana dedicada a la inclusió. L’acte ha comptat amb la presència de la degana de la Facultat, Rosa Maria Bo Bonet; la presidenta de l’Associació Valenciana d’Afectats de Fibromiàlgia (Avafi), Minerva Morales; i la directora d’UVdiscapacitat, Celeste Asensi. “Ha sigut molt positiu observar com l'estudiantat ha participat en els tallers i activitats proposades, posant-se en el lloc de les persones amb discapacitat i prenent consciència de la motxilla que carreguen en el seu dia a dia els seus companys i companyes”, ha matisat la directora d’UVdiscapacitat, Celeste Asensi. Les Jornades per la Inclusió és una iniciativa organitzada per UVdiscapacitat i que enguany han estat possibles gràcies al suport i la col·laboració de diferents unitats de la Universitat com UVesports, així com d’organitzacions com l'Avafi, l'associació AVANT, La Niña Amarilla, Fundació Mira’m, i el grup INTEGRA.
Després de tres de jornades de debats, l’equip format per Olga Arias Patrón, José Vicente Blasco Blasco i Guillem Álvarez Torres, de capità,  s’ha imposat com a guanyador de la Lliga de debat interna de la Universitat de València. Per la seua banda, Jordi Ferrer i Pardo s’ha endut el premi al millor orador, i el seu equip, amb Sandra Berlanga Tovar i Pau Chaume Escolano, ha quedat subcampió.  Els quatre equips participants han debatut amb passió i entrega i han demostrat les seues habilitats de comunicació, argumentació i oratòria al voltant del tema d’enguany de la Lliga de la Xarxa Vives: “Cal ser tolerant amb els intolerants?”.  Són estudiants de les facultats de Filologia, Comunicació i Traducció, Economia, Medicina i Odontologia, Dret, Fisioteràpia i Filosofia i Ciències de l’Educació.  El jurat que ha avaluat el desenvolupament dels debats ha estat format per professorat de la Universitat de València: Maria Pérez Viguer Seguí, del Departament de Psicologia Evolutiva i de l’Educació; Maria Josep Picó Garcés, professora del Departament de Teoria dels Llenguatges i Ciències de la Comunicació, i Miquel Nicolás Amorós i Ramon X. Rosselló Ivars, ambdós del Departament de Filologia Catalana. Previ a la celebració de la lliga interna, l’estudiantat s’ha format amb el curs Parlar en públic: curs preparatori de la Lliga de Debat Universitària. En aquesta formació, s’ha treballat l’oratòria amb tàctiques de realització de discursos orals, perdre la por escènica, així com també entrenar veu i cos. Ha estat a càrrec de Gonçal López-Pampló Rius, professor del Departament de Filologia Catalana de la Universitat de València; Nuria Martin, directora de teatre, actriu i docent especialitzada en interpretació; i Jose A. García Sáez, professor del Departament de Filosofia del Dret i Política de la UV i Secretari de l'Institut Universitari de Drets Humans (IUDHUV). A l’estudiantat que ha participat en les dues parts de la fase local de la UV (la formació i la lliga interna) se li reconeixen  1,5 crèdits ECTS. A més, cada membre de l’equip guanyador de la lliga i el millor orador reben un premi de 200 € per a cadascú.  Del 24 al 26 d’abril de 2024 tindrà lloc la Lliga de Debat Universitària de la Xarxa Vives a la Universitat Jaume I a Castelló de Plana. Els membres de l’equip representant de la Universitat de València se seleccionaran d’entre tots els estudiants que han participat en la fase local de la Lliga de Debat Universitària, que impulsa la Delegació d’Estudiants i organitza el Servei d’Informació i Dinamització (Sedi).  La Lliga de Debat Universitària, de la Xarxa Vives, és una competició dialèctica en la qual diferents equips d’estudiants universitaris debaten sobre un tema polèmic i d’actualitat. L’objectiu de la competició, que s’organitza des de 2005, és fomentar l’ús de la paraula i potenciar capacitats com l’argumentació, l’oratòria, la recerca d’informació, el treball en col·laboració, la posada en escena i la relació amb estudiants d’altres universitats que formen part de la Xarxa Vives d'Universitats.
Del 20 al 24 de novembre té lloc la Setmana de promoció de la donació de sang a la Universitat de València, en què l’estudiantat universitari s’ha implicat informant i sensibilitzant la comunitat universitària sobre la importància de donar sang i també està resolent els dubtes freqüents que solen tenir les persones interessades en fer-se donants.  En aquesta edició de la Setmana de promoció de la donació de sang, estan participant com a promotors 86 estudiants de la Universitat, que han rebut formació per conèixer el procés, els mètodes i la importància de la donació de sang. També se’ls han proporcionat eines i recursos per a abordar la comunicació amb els potencials donants, de la mà de l’experta en comunicació eficaç Fani Grande. L’objectiu: aconseguir desmuntar falsos mites i pors al voltant de la donació i conscienciar sobre un gest que no té riscos i salva vides.  La setmana que ve hi haurà tres jornades especials de donació vinculades a aquesta acció de sensibilització:  La Setmana de promoció de donació de sang a la UV està impulsada per la Delegació d’Estudiants i organitzada pel Sedi amb la col·laboració del Centre de Transfusió de la Comunitat Valenciana. Cal recordar que durant tot l’any, el Centre de Transfusió de la Comunitat Valenciana visita els campus de la Universitat de València per apropar la donació de sang als membres de la comunitat universitària.
Aquestes dades tan significatives coincideixen amb la celebració dels vint anys des de la creació del servei d’ocupació de la Universitat de València. Des de la seua posada en marxa, el servei d’orientació ha realitzat més de 17.500 sessions d’assessorament professional individualitzat. A més, s'han assolit les 8.000 consultes telefòniques o per via electrònica. Qüestions, com ara competències i eixides professionals, definició d’objectius o com buscar treball, centren gran part de les consultes.  L’objectiu de l'àrea d'orientació és col·laborar en el disseny de l’estratègia d'inserció professional de cada estudiant, de manera personalitzada, proporcionant els recursos i les eines que faciliten la seua incorporació al mercat laboral. L’assessorament, a càrrec del personal tècnic especialitzat d’UVocupació, es realitza tant de manera presencial, als tres campus de la Universitat de València, com en línia. La mitjana d’edat de l’estudiantat atés se situa en els 28 anys, amb una major incidència entre les dones (65,7%) enfront dels homes (34,3%). Així mateix, dins de l’aposta de la Universitat de València per la igualtat d'oportunitats de tot el seu estudiantat i personal egressat, prop d’un 10% de l’assessorament s’ha adreçat a persones amb discapacitat. Per àrees de coneixement, l’alumnat i persones egressades de Ciències Socials i Jurídiques, seguides de Ciències de la Salut i Arts i Humanitats són usuàries majoritàries del servei. Pel que fa a les dades i xifres relatives al passat curs 2022-2023, aquestes confirmen la tendència predominant durant els darrers tres anys, a conseqüència de la pandèmia, que ha fomentat la via telemàtica (601 persones) en detriment de les sessions presencials (402 persones), en un clar canvi de paradigma (fins a 2020 l’assessorament presencial era deu voltes major que l’opció en línia). Finalment, l’assessorament col·lectiu, adreçat de manera més específica als diferents centres de la Universitat, també ocupa bona part de la tasca diària del servei d’orientació. En aquest sentit, més de 27.000 alumnes s’han beneficiat d’aquest servei al llarg d’aquests vint anys, 2.000 d’ells durant el passat curs.
Hi haurà tres panells de diàleg amb l’objectiu d’obrir un espai d’aprenentatge i debat plural, al voltant de les necessitats financeres presents i futures vinculades a l’Agenda 2030, per a una economia més sostenible, saludable i justa per a totes les persones.  En l’encontre es tractaran temes com ara el rol de la banca ètica i cooperativa en l’Agenda 2030; la transició financera cap a una economia sostenible, justa i inclusiva; i responsabilitat social en la gestió financera i asseguradora de l’empresa.  La jornada està organitzada per l’esmentada càtedra de la Universitat, en col·laboració amb la Conselleria d’Hisenda, Economia i Administració Pública; el Vicerectorat de Sostenibilitat, Cooperació i Vida Saludable; l’Associació Valenciana per al foment de l’EBC i el projecte d’innovació col·laborativa Evoco.  A més, participen expertes i experts i entitats com Caixa Popular, Fiare Banca Ética, Asociación Valenciana de Economía del Bien Común, Hotel Mar de Fulles, Federación Española para el fomento de la EBC, Triodos Bank, Fevecta, FonRedess, Innova Veg, Coop.V, Fundació Novessendes, Càtedra d’Empresa i Humanisme UV, Mutua Levante, FETS, Finançament Ètic i Solidari i Arç Coop.  L'entrada és gratuïta, prèvia inscripció.   Esdeveniment i inscripcions ací.
En el marc del projecte ‘Aliança multireligiosa per abordar els reptes socials des de l’Agenda 2030’ (ALUZAR), finançat per la Fundació Pluralisme i Convivència, durant el curs 2023-2024 s’han programat en la Universitat de València diferents trobades per reflexionar sobre les transformacions socials impulsades per les entitats religioses radicades a la Comunitat Valenciana i el seu compromís amb els reptes socials actuals i la construcció de futur. El projecte ALUZAR pretén estimular l’intercanvi d’experiències, perquè tant els participants com el públic adquirisquen una comprensió major de la realitat, i exploren les oportunitats de treball conjunt. La iniciativa aspira a assolir compromisos concrets per promoure un desenvolupament real de manera sostenible creant aliances amb entitats educatives, socials, culturals i administracions públiques. Les activitats programades comencen aquest 17 de novembre amb un conversatori, amb la participació de líders de diferents entitats religioses, de 10 a 13 hores, a la Facultat de Filosofia i Ciències de l’Educació de la Universitat de València (avinguda de Blasco Ibáñez, 30). Aquesta activitat es repetirà els dies 1 i 15 de desembre amb la participació de joves i majors, respectivament. També s’han programat dos tallers online de 12 a 14 hores els dies 26 de gener (amb la participació de centres educatius) i 23 de febrer (amb la participació d’organitzacions socials i administracions públiques valencianes). Igualment, hi haurà una jornada sobre ‘Transformacions socials, diàleg interreligiós i desenvolupament sostenible en el context valencià’, els dies 11 i 12 d’abril al col·legi major Rector Peset de València, amb la participació de representants d’entitats religioses, educatives, socials o culturals i de les administracions públiques. Tota la informació en https://aluzar.blogs.uv.es i en aluzar@uv.es
El programa compta amb 11 panells i taules en les quals intervindran més de 40 especialistes en la matèria, tant nacionals com internacionals. Les ponències del dimecres analitzaran la sostenibilitat des de diferents perspectives jurídiques. Les intervencions del dijous i divendres abordaran com afecta la Sostenibilitat al Dret del Sistema Financer i també s’abordaran temes d’actualitat i pràctics. Aquest encontre –punt de reunió i debat entre professionals, entitats financeres i membres del món acadèmic– aspira a ser una referència per les persones interessades tant en la Sostenibilitat com en el Dret del Sistema Financer. En el congrés, al llarg dels seus tres dies, es presentaran 65 comunicacions que optaran als guardons de la nova edició dels Premis de la Revista de Dret del Sistema. En total s'espera que al Congrés Internacional de Sostenibilitat i Dret del Sistema Financer assistisquen presencialment al voltant de 200 persones. A més, l'assistència al congrés es podrà realitzar tant de manera presencial com en línia.
La delegada de l’equip de la Universitat de València és Marina Benito, estudiant del grau de Matemàtiques. La Lliga té un funcionament de competició esportiva: durant 90 minuts dos grups contrincants juguen un partit per a resoldre tres problemes. Quan un té la solució d'un problema, el comunica a l’àrbitre, que procedeix a la seua correcció. Cada problema ben resolt és un gol, i guanya qui més gols resol durant el partit. La victòria atorga tres punts en la classificació, un punt en cas d’empat i zero per la derrota. La idea va ser suggerida a principis de 2023 a l’Asociación Nacional de Estudiantes de Matemàtiques, i presentada en el Encuentro Nacional de Estudiantes de Matemáticas de 2023, amb l’objectiu de divulgar les matemàtiques i donar-li continuïtat a aquesta àrea del coneixement.
Aquests guardons, que enguany han arribat a la seua sisena edició, reconeixen l’excel·lència femenina en graus universitaris STEM –Ciències, Tecnologia, Enginyeria i Matemàtiques–, amb l’objectiu de fomentar la diversitat i contribuir a reduir la bretxa de gènere en aquests sectors històricament molt masculinitzats. En l’edició de 2023, s’ha batut el rècord de participació amb un total de 1.006 candidatures de 77 universitats espanyoles, una dada que quasi quadruplica la xifra de 2018, quan es van postular 272 participants. Des de la primera edició dels Premis WONNOW, han participat 3.764 estudiantes, la qual cosa els converteixen en uns premis consolidats i de referència en l’àmbit acadèmic. Actualment, 18 de les joves que han resultat guanyadores en les anteriors edicions dels Premis WONNOW continuen treballant en el Grup CaixaBank i dues d’elles en Microsoft. Millors expedients acadèmics L’alumna amb millor expedient acadèmic, trajectòria personal, professional i social ha sigut Inés Álvarez de Toledo (Madrid), doble grau en Business Analytics i Enginyeria Informàtica en la Universitat Francesc de Vitòria, a Madrid, que ha obtingut una dotació econòmica de 10.000 euros i l’accés a un programa de mentoria de Microsoft. A més del seu expedient acadèmic, el jurat ha valorat el seu currículum i els seus mèrits personals. A més d’Anna Isabel Aracil i d’Alma Tobía, la resta de les alumnes guardonades que han obtingut una beca remunerada per a treballar durant sis mesos en CaixaBank i l’accés a un programa de mentoria de Microsoft són Raquel Sans Barragán (Barcelona), que està cursant un grau simultani d’Enginyeria Matemàtica en Ciència de Dades i Enginyeria Informàtica a la Universitat Pompeu Fabra; Miriam Sollars Castellanos (Madrid), graduada en Matemàtica Aplicada i Computació en la Universitat Carles III de Madrid; Cristina Guerrero Cano (Mallorca), que està estudiant un doble grau d’Enginyeria Informàtica i Enginyeria Matemàtica Aplicada a l’Anàlisi de Dades en la Universitat Europea; Clàudia Platel Fanés (Barcelona), doble grau en Física i Matemàtiques a la Universitat Autònoma de Barcelona; Elena Cobo Hidalgo (Lleó), que està estudiant un grau en Enginyeria Electrònica de Comunicacions en la Universitat Complutense de Madrid; Paula Heras Nieto (València), graduada en Matemàtica Computacional en la Universitat Jaume I de Castelló i que ara cursa un grau en Enginyeria Informàtica en el mateix centre universitari; Gracia Gimeno Almiñana (València), graduada en Ciència de Dades a la Universitat Politècnica de València; Débora Cerdà Bernard (València), graduada en Biotecnologia en la Universitat Miguel Hernández, màster universitari en Tecnologia i Qualitat Agroalimentària en el mateix centre, màster universitari en Professorat d’Educació Secundària Obligatòria i Batxillerat, Formació Professional i Ensenyament d’Idiomes en la Universitat d’Alacant, i que cursa un programa de doctorat en Recursos i Tecnologies Agràries, Ambientals i Alimentàries en la Universitat Miguel Hernández; Ana Ruiz Galustian (Madrid), que està cursant un doble grau de Matemàtiques i Educació Primària en la Universitat Rey Juan Carlos; Mar Guarque Biarnes (Tarragona), que estudia un grau en Enginyeria en Tecnologies Industrials a la Universitat Ramon Llull; Laura Sempere Agulló (València), graduada en Enginyeria Electrònica Industrial i Automàtica a la Universitat Politècnica de València; María Jordá Muñoz (Múrcia), que està estudiant un doble grau en Economia, Matemàtiques i Estadística en la Universitat Complutense de Madrid; i Pilar Gil Fernández (Saragossa), que està cursant el doble grau en Física i Matemàtiques en la Universitat de Saragossa. En l’acte de lliurament, van intervindre Gonzalo Gortázar, conseller delegat de CaixaBank; Alberto Granados, president de Microsoft a Espanya; Cristina Garmendia, consellera independent de CaixaBank, i Silvia Hernández, directora de Banca i Assegurances de Microsoft España. Gonzalo Gortázar va destacar la gran qualitat de les candidatures d’enguany, que ha suposat un repte per al jurat: “Amb aquests premis, esperem contribuir a fomentar la igualtat d’oportunitats entre professionals del sector STEM i mostrar el nostre compromís amb el desenvolupament del talent femení, que desafortunadament compta amb una menor representació en aquest àmbit de tanta projecció. Necessitem més científiques, matemàtiques i enginyeres que asseguren un desenvolupament social sostenible i el tancament accelerat de la bretxa de gènere”. A més, el conseller delegat de CaixaBank va traslladar a les guanyadores que són “un referent per a animar a altres estudiants a trencar estereotips i fer que s'interessen per la ciència i la tecnologia des de joves”. Per part seua, Alberto Granados, va assenyalar: “Tenim un enorme repte com a indústria i com a país. La presència de dones en carreres universitàries és d’un 60%. Tanmateix, en les d’àrees tècniques això canvia i baixa fins a un 30%, en el cas de les Enginyeries i encara més en altres com a Informàtica, on la presència de dones és tan sols d’un 13%. És necessari crear referents i continuar treballant per a aconseguir que hi haja un talent més divers per a liderar àrees tan capdavanteres com pot ser la Intel·ligència Artificial. Ara mateix hi ha mancances en sectors com la ciberseguretat també. A Espanya existeixen 22.000 llocs que no es poden cobrir per falta de talent. Ajudar a reduir eixa bretxa és l’objectiu de programes que fomenten la diversitat com són els Premis WONNOW, que juntament amb CaixaBank portem organitzant des de fa sis anys i que s’han convertit en una convocatòria consolidada i de referència en l’àmbit universitari”.
La Universitat de València, a través del seu servei UVocupació, ha tancat amb èxit la primera edició del programa Ruta 5.0, un programa que té el suport de Labora, dirigit a l’estudiantat dels últims cursos de grau i de màster, que permet personalitzar els itineraris d'inserció, a través d’una gran varietat d'accions. El programa ha comptat amb més de 30 participants que han pres part de les diferents activitats i accions del programa. A més, els resultats de l’anàlisi feta a la cloenda parlen d’unes xifres molt positives, amb 265 accions d’orientació i seguiment i una inserció professional del 34% dels participants. Per sexes, la participació femenina ha arribat al 75%, enfront del 25% de la masculina. Respecte a les àrees de coneixement, la meitat de participants provenen de Ciències Socials i Jurídiques, seguits per l’àrea de Ciències de la Salut, amb un 25% de participació, d'Arts i Humanitats, Ciències i Arquitectura i Enginyeria. En la primera fase de la Ruta 5.0, l’estudiantat assisteix a una sèrie de sessions informatives i explicacions del programa, on pot resoldre tots els seus dubtes i qüestions d’interés. A la fase “quilòmetre 0”, comença la tasca de coaching individualitzada per a cadascuna de les persones participants, a través de la revisió del perfil professional, l’anàlisi de l’autodiagnosi i la tria d’itinerari. Seguidament, s’arriba a “l’avituallament en ruta”, on es desenvolupen les accions triades per l’alumnat entre les diferents propostes: ‘forma’t’, on es treballa la millora de les competències transversals per a la inserció laboral i el desenvolupament professional; ‘expermienta’, taller de formació experiencial en les competències clau, com ara la comunicació, la creativitat, el treball en equip o el lideratge; ‘mentoritza’t’, amb mentors i mentores, professionals en actiu, d’àrees laborals d’interés de l’alumnat; finalment, amb ‘triomfa en l’entrevista en línia’ es prepara l’estudiantat a través de simulacres per a aconseguir traure els majors avantatges possibles d’aquest tipus d’entrevistes. En el tram final del programa s’han realitzat una sèrie de networkings, amb empreses i entitats potencialment ocupadores, per tal de posar en valor els coneixements assolits en una experiència real. Com a última fase, a la cloenda, s’aborda la reflexió i anàlisi sobre el resultat del programa en cadascuna de les seues fases, a través de diferents sessions de coaching. En aquest sentit, les persones participants han valorat de manera molt positiva el programa, amb una puntuació mitjana de 8,5 sobre 10. A més, la totalitat recomanaria Ruta 5.0 a altres estudiants. El programa Ruta 5.0 es construeix en bona part sobra la base de la participació i col·laboració desinteressada d’empreses i entitats, juntament amb els mentors i mentores professionals. En aquesta edició han participat 22 empreses: Fundación Carlos Simón para la Investigación en Salud de la Mujer, IVI RMA, Fundación Hospital General Universitario, AIMPLAS, Argano consultoría ambiental, Geolat, Federación salut mental CV, Fundación Juan y Muñoz Bastide, Conciencia2s, Culturama, Fundación Diagrama, Eulen, Tragsatec, Bionos Biotech, Torrecid, Proyecto Hombre, Grupo Neural, Grupo Mediterránea Salud Mental, KPMG Espanya, IMED Hospitales, Fundación Valenciaport i Asociación por ti mujer.
El servei del Vicerectorat de Formació Permanent, Transformació Docent i Ocupació, UVocupació, en col·laboració amb Caixa Popular, posa en marxa una nova edició del programa Talent amb el ‘Repte Caixa Popular 2023’, adreçat a estudiantat de les titulacions oficials de la Facultat d'Economia de la Universitat de València. Mitjançant aquesta iniciativa es persegueix recolzar a l’estudiantat de la Universitat de València, que participarà en parelles, a desenvolupar el seu potencial professional i inserció laboral. Les persones interessades a participar poden inscriure's en línia fins al 16 de novembre. Per a poder participar, és requisit necessari haver superat, almenys, el 50% dels crèdits totals d'algun dels següents graus de la UV: Administració i Direcció d'Empreses; Intel·ligència i Analítica de Negocis; Economia, Finances i Comptabilitat; International Business; Doble Grau en Administració i Direcció d'Empreses; Doble Grau en Dret i Economia; Doble Grau en Turisme i Administració i Direcció d'Empreses o Grau en Turisme, així com tindre el nivell bàsic de valencià escrit i parlat. El programa ‘Repte Caixa Popular 2023’ es desenvoluparà del 30 de novembre al 12 de desembre, de manera híbrida presencial i telemàticament, podent els participants resoldre un cas plantejat en parelles al llarg dels dies establits. La llista d'admesos i admeses es publicarà el dia 20 de novembre, i igualment es comunicarà a cada parella participant la seua incorporació al Repte.  En la primera jornada de l’esdeveniment, Caixa Popular convidarà a l'alumnat adquirir el rol de creadors de productes i serveis de Caixa Popular, proposant una línia de negoci adaptada a les necessitats actuals dels joves, atractiva i lligada a la sostenibilitat. Un equip de Caixa Popular especialista en la matèria estarà a la disposició dels i les participants. Mentre UVocupació, a través del seu personal tècnic, donarà suport en el repte en tots aquells aspectes i/o necessitats relacionades amb la seua inserció professional. Finalment, en una sessió de tancament al final del concurs es resoldrà el repte a càrrec dels experts sota la modalitat de taller pràctic. La convocatòria d’enguany del programa “Repte de Talent i Ocupació” estableix tres premis per a les parelles que resulten guanyadores de 300 €, 200 € i 100 € respectivament, a més de la possibilitat de realitzar una estada de pràctiques curriculars remunerades en Caixa Popular.
Al llarg de la Setmana Internacional hi ha programades diverses sessions informatives, classificades per titulacions i per tipus de programa de mobilitat. Les activitats tindran format presencial i en línia. El programa de mobilitat internacional més conegut és Erasmus: l'acció de mobilitat internacional de la Unió Europea que permet fer períodes d'estudi semestrals o anuals en altres universitats europees. En 2023 el programa Erasmus compleix 36 anys d'antiguitat. Des dels seus inicis, la Universitat de València ha estat líder europeu en l'enviament i la recepció d'alumnat Erasmus. De fet, està en el top 3 d'universitats espanyoles enviant Erasmus i és la Universitat que més alumnat Erasmus rep de tota Europa. Però en la Setmana Internacional no sols s'informarà del programa Erasmus, també es parlarà de la possibilitat d'anar a universitats d'altres països com els Estats Units, la Xina, Austràlia o els estats sud-americans. A més, també s'explicarà com es pot participar en el programa Erasmus Pràctiques. Es pot consultar la informació detallada de totes les activitats en la web del Servei de Relacions Internacionals i Cooperació. Les sessions en línia romandran gravades en el canal YouTube del Servei de Relacions Internacionals i Cooperació. D'altra banda, del 6 al 24 de novembre s'obre el termini per a demanar una mobilitat Erasmus Estudis o una mobilitat del Programa Internacional per al curs 2024-25, mitjançant el Portal Serveis Estudiant.
En la iniciativa participa la facultat i la Càtedra Unesco-UV Global Education in Mediterranean. La jornada té per objectiu commemorar els 75 anys de la Declaració Universal dels Drets Humans (1948). La ponència inaugural d’Adela Cortina es titula ‘Educació en drets humans i qualitat democràtica’. A continuació està prevista una taula redona amb participació de representants d’Amnistia Internacional, Save the Children, Ajuda en Acció, Open Arms i Unicef.
Amb més de quaranta estands d'empreses i entitats participants, l'assistència de l'estudiantat de les diferents titulacions d'aquesta facultat ha estat nombrosa, superant les 300 persones participants en les diferents activitats i accions d'aquesta fira de l'ocupació.  El matí s'iniciava amb sengles taules redones sobre eixides professionals en l’àmbit de Farmàcia, Nutrició Humana i Dietètica i Ciència i Tecnologia dels Aliments, conduïdes per les respectives persones coordinadores del grau i amb la intervenció de persones expertes de l’àmbit públic i privat. Seguidament, la tècnica d'Orientació del servei d’UVocupació ha fet un taller sobre la cerca d'ocupació en l'entorn 4.0. Al migdia, el Saló d'actes Charles Darwin de la facultat ha acollit la benvinguda institucional, a càrrec d'Ángeles Solanes, virectora de Formació Permanent, Transformació Docent i Ocupació; Hortensia Rico, degana de la Facultat de Farmàcia, i Javier Pereda, vicedegà d'Innovació, Comunicació i Cultura de la Facultat. La jornada cloïa amb l'obertura al públic i visita per part de l'estudiantat als estands de les empreses i entitats participants, ubicades en el Hall de la Facultat.  Entre el llistat d’empreses i entitats participants s'ha comptat amb biofarmacèutiques, conegudes empreses de cosmètica, consultores, administracions públiques, col·legis professionals i associacions empresarials, instituts de recerca, màsters oficials i ONGs, així com els serveis que la Universitat de València posa a l’abast del seu alumnat com a suport i guia en el seu camí cap al món laboral.  En aquest sentit, ha destacat especialment la presència de la Fundació València Activa, Labora-GVA, Boston Nutraceutical Science, Farma Leaders Talent, MICOF, FARVAL, Laboratorios Normon i FEDEFARMA, que han aprofitat aquesta trobada per conéixer i prendre contacte amb perfils altament qualificats, així com posicionar-se en el seu compromís i cerca del talent i del desenvolupament de la societat valenciana. Fòrums d’Ocupació 2023-2024  Els Fòrums d’Ocupació de la Universitat de València han encetat l'edició del curs 2023-24 a la Facultat de Farmàcia, per a continuar en novembre, el dia 15, a Magisteri. Hi ha prevista la celebració d’una desena d’encontres al llarg de tot el curs, organitzats amb la col·laboració de vora 20 centres, facultats i escoles universitàries.  En el segon quadrimestre se celebraran els encontres a Ciències Socials el 29 de gener; a la Facultat de Ciències de l’Activitat Física i l’Esport el 31 de gener; a Blasco Ibáñez el Fòrum de Ciències de la Salut el 9 de febrer; a Dret el 14 i 15 de febrer; a Geografia i Història el 22 de febrer; a Filosofia i Ciències de l’Educació el 28 de febrer; i a l’Escola Tècnica Superior d’Enginyeria ETSE el 30 d’abril.   Les persones interessades a participar en aquests fòrums trobaran tota la informació en el web uv.es/forodempleo.
Entre les persones participants en la trobada estaran Cayetana Lado, directora legal de l'Institut de Crèdit Oficial (ICO); Lucia Arranz Alonso, directora del departament jurídic del Banc d'Espanya; José María Fernández, director general del Banc Europeu d'Inversions; o José Ignacio Goirigolzarri, president de CaixaBank.  El congrés està dirigit pel professor de Dret de la Universitat de València Juan A. Ureña Salcedo i per Javier Gómez-Ferrer, soci-director BDO València.    Tal com explica Ureña Salcedo es tracta d'una ocasió única per a reflexionar amb els millors especialistes sobre temes tan variats i tan d'actualitat com l'aplicació dels principis i deures ambientals, socials i de governança en la banca; la divulgació d'informació en matèria de sostenibilitat; la supervisió dels riscos relacionats amb el clima i el medi ambient o, la governança i la intel·ligència artificial, entre altres.  Programa ací.
Des de gener de 2021, la Llei de l’Impost de Societats permet, mitjançant un senzill procediment, que qualsevol empresa obtinga un benefici fiscal en donar suport a projectes culturals. Es tracta d’un règim que busca millorar el finançament del sector cultural, fomentant la participació del sector privat. En l’obertura i presentació de la jornada participaran Francisco Muñoz, degà de la Facultat d’Economia; Amadeo Fuenmayor, de la Càtedra de Tributació Autonòmica de la Universitat; Marcia Jadue, de l’Observatori Cultural de la Universitat; i Pau Rausell, per part d’Econcult.
La Universitat de València, a través del Vicerectorat de Cultura i Societat, convoca la segona edició d’uns reconeixements que premiaran els millors treballs de final de màster realitzats sobre el patrimoni cultural, natural i científics de la institució acadèmica durant els cursos acadèmics 2019-2020, 2020-2021, 2021-2022 i 2022-2023.  La quantia total dels premis per als treballs seleccionats d’aquesta edició arriba als 3.500 euros, amb un premi de 1.500 euros per al millor treball i dos accèssits de 1.000 euros cadascú.  La solvència i importància d’aquests premis ve avalada per la seua vocació de posada en valor del patrimoni de la Universitat de València des d’un enfocament multidisciplinari, així com per la rellevància del currículum de les persones premiades.  La primera edició va concedir a Raquel Castillo Sagredo el primer premi pel treball de “Posada en valor de les pintures murals ‘Al·legoria del vot inmaculista’ a través d'un projecte de col·laboració internacional per a la seua conservació i restauració”. Especialitzada en la conservació preventiva, Castillo ha enfocat la seua formació teòric-pràctica dins d’aquest camp als materials inorgànics (pintura mural, mosaics, etc.), motivació i inquietud amb clara vinculació amb el seu treball premiat.  Involucrada en diferents associacions nacional i internacional, que compagina amb altres projectes en Europa i la participació en jornades i conferències, actualment treballa en Portugal com a conservadora de l’art.  Així mateix, Guillermo Rodero Larraz va obtenir un accèssit pel seu treball ‘Revisió de la col·lecció herpetològica del “Museu de Ciències Naturals Pare Ignacio Sala S.J.” adscrita al Museu de la Universitat de València d'Història Natural (MUVHN)’. Rodero continua la seua carrera dins de la preservació patrimonial en el Museu d’Història Natural de la Universitat de València.  Per la seua part, Carmen Cano Sola es va fer amb el segon accèssit per ‘Col·lecció de mapes escolars de la cartoteca de la Universitat de València’. Actualment, està vinculada al Grup d’Investigació CERVITRUM, Cultura Material i Patrimoni, del Centre de Ciències Humanes i Socials del CSIC. Entre els criteris que la comissió avaluadora examinarà, a fi d’establir una ponderació objectiva dels treballs, es consideraran els objectius de l’estudi, l’organització i metodologia, resultats i conclusions, adequació dels continguts al marc teòric-pràctic, així com la possibilitat d’aplicació pràctica al context dels principis i valors de la salvaguarda i conservació del patrimoni cultural, natural i científic de la UV.  Els treballs poden presentar-se en qualsevol de les llengües oficials de la Universitat de València fins al pròxim 31 d’octubre, a través dels formularis de la seu electrònica de la Universitat de València ENTREU. Les persones interessades a realitzar qualsevol consulta relacionada amb la convocatòria pot adreçar-se a l’adreça mail premitfm@uv.es.
Des de cursos de llengües, voluntariats, activitats esportives, propostes culturals, serveis bibliotecaris o formació complementària a les assessories per a estudiants, el suport a persones amb discapacitat o a situacions d’assetjament o discriminació, la Llibreria o les oportunitats Erasmus+ Forthem, entre d’altres.  A l’enjardinat entre la Facultat de Dret i el carrer Ramon Llull, s’han instal·lat els punts informatius dels serveis i les associacions d’estudiants, així com una zona d’esbarjo on prendre un refresc i compartir una estona amb companys i companyes, envoltats de la música de Solstice Music.  La Benvinguda a la Universitat continuarà dimarts, 24 d’octubre, al campus de Blasco Ibáñez, a les instal·lacions exteriors del Servei d’Educació Física i Esports (Av. Menéndez Pelayo, 19). De 10 a 14 hores l’estudiantat podrà informar-se de tot allò que necessita saber de l’oferta de serveis i de participació de la Universitat de València. La Benvinguda a la Universitat, organitzada per la Delegació d’Estudiants mitjançant el Servei d’Informació i Dinamització (Sedi), és un punt de trobada per a la comunitat universitària i una oportunitat per entrar en contacte amb altres estudiants i estudiantes i integrar-se en la vida universitària.  Al campus dels Tarongers, la Benvinguda ha comptat amb la participació del Centre d’Idiomes UV, Diversitats, Forthem Erasmus + (Servei de Relacions Internacionals), La Llibreria de la Universitat, Servei de Cultura Universitària, Servei d’Esports, Servei d’Informació i Dinamització (Sedi), Servei de Biblioteques i Documentació, Servei de Llengües i Política Lingüística, Unitat d'Igualtat, UVdiscapacitat, UVemprén, UVocupació i UVsostenibilitat, i de les següents associacions i col·lectius d’estudiants: AIESEC València, Bloc d’Estudiants Agermanats (BEA), Col·lectiu d'Estudiants de la Facultat d'Economia Ètica (CEFDEE), Grupos Bíblicos Universitarios, Saó-UV, Tuna de Derecho de Valencia i Unió d’Estudiants Valencians.
Les persones participants en aquesta nova edició de Shadowing procedeixen de diferents postgraus de les 16 facultats i l’ETSE, Escola Superior d’Enginyeria de la Universitat de València.  Al llarg dels pròxims mesos els i les participants es reuniran en diverses sessions amb els seus mentors i mentores per tal de traçar un pla d’ocupabilitat adaptat als seus objectius, motivacions, interessos i perfils. Els mentors i mentores, professionals en actiu de reconeguda experiència i trajectòria de totes les branques formatives -enginyeria, ciències, ciències socials i jurídiques, etc.- ofereixen guia, consell i orientació de manera individualitzada, mitjançant la transferència de les seues experiències, coneixements i vivències professionals, servint com a influència positiva i millorant la seua inserció professional i el desenvolupament de la seua carrera.   Amb l’objectiu d’aconseguir els màxims resultats, l’assignació de mentor o mentora es realitzat de manera personalitzada, a partir del perfil del mentee, segons els seus interessos, motivacions, preferències i perfil formatiu universitari.  Shadowing és una iniciativa del Vicerectorat de Formació Permanent, Transformació Docent i Ocupació, a través del servei UVocupació, que compta amb el suport de Banco Santander
L’estudiantat de les facultats de Ciències Matemàtiques, Física, Química, Farmàcia, Ciències Biològiques i de l’ETSE ha passat pels estands informatius del seu interès instal·lats a la plaça central del campus i ha gaudit d’una estona distesa en la zona d’esbarjo davant del Museu UV d’Història Natural, on ha degustat una orxata i gaudit de l’ambient musical a càrrec de Solstice Music.  La Benvinguda a la Universitat continuarà dijous, 19 d’octubre, al campus dels Tarongers, a l’enjardinat entre la Facultat de Dret i el carrer Ramon Llull. L’estudiantat de les facultats de Magisteri, Ciències Socials, Dret i Economia podrà gaudir d’una jornada semblant i aprofitar l’ocasió per informar-se i preguntar tot allò que necessita saber de l’oferta de serveis i de participació que té a l’abast a la Universitat de València i que li permetrà enriquir la seua experiència universitària.  La Benvinguda a la Universitat, organitzada per la Delegació d’Estudiants mitjançant el Servei d’Informació i Dinamització (Sedi), és un punt de trobada per a la comunitat universitària i una oportunitat per entrar en contacte amb altres estudiants i estudiantes i integrar-se en la vida universitària.  Al campus de Burjassot ha comptat amb la participació del Centre d’Idiomes UV, Diversitats, Forthem Erasmus + (Servei de Relacions Internacionals), La Llibreria de la Universitat, Museu UV d’Història Natural, Servei de Cultura Universitària, Servei d’Esports, Servei d’Informació i Dinamització (Sedi), Servei de Biblioteques i Documentació, Servei de Llengües i Política Lingüística, Unitat d'Igualtat, UVdiscapacitat, UVemprén, UVocupació i UVsostenibilitat. També ha comptat amb la participació de l’Assemblea General d’Estudiants (AGE) i de les següents associacions i col·lectius d’estudiants: Arrels del canvi, Associació d'Astronomia de la UV, Bloc d’Estudiants Agermanats (BEA), Congrés d'Investigació Biomèdica, Saó-UV, Tuna Femenina de la Facultat de Medicina i Odontologia i Unió d’Estudiants Valencians.
Amb la finalitat de promoure l’ocupació de qualitat i oferir una ocasió única de posar en contacte directe amb les empreses a estudiantat i persones titulades de la Universitat de València que busquen una oportunitat professional, el Fòrum es configura com a un esdeveniment on, a través de xarrades, tallers i taules redones, empreses i entitats donen a conéixer les seues organitzacions i informen dels perfils demandats pel mercat laboral.  El Fòrum és un espai que, en col·laboració amb els diferents centres universitaris, respon a una organització especialitzada per sectors professionals abastant així empreses i entitats de l’ensenyament, l’educació, la recerca científica i tècnica, la sanitat, l’advocacia, juridicoadministratives, tecnològiques, la medicina esportiva i la fisioteràpia, la comunicació, etcètera.  El curs passat, el Fòrum de la Universitat de València va atraure l’interés de més de 200 organitzacions empresarials i entitats socials, públiques i privades, celebrant-se a 18 facultats i escoles amb una oferta de 260 llocs de treball, i va rebre la visita de prop de 3000 estudiantes i estudiants (xifra de les persones registrades en les diferents jornades).  Enguany, es preveu una acollida similar, si no major, que arrancarà a la Facultat de Farmàcia el dia 30 d’octubre. A aquest li seguirà el XXII Fòrum d'Ocupació i Emprenedoria organitzat per la Facultat d'Economia, els dies 8 i 9 de novembre, i el de la Facultat de Magisteri el 15 de novembre. Ja en el segon quadrimestre se celebraran els encontres a Ciències Socials el 29 de gener; a la Facultat de Ciències de l’Activitat Física i l’Esport el 31 de gener; a Blasco Ibáñez el Fòrum de Ciències de la Salut el 17 de febrer; a Dret el 14 i 15 de febrer; a Geografia i Història el 22 de febrer; a Filosofia i Ciències de l’Educació el 28 de febrer; i a l’Escola Tècnica Superior d’Enginyeria ETSE el 30 d’abril. També està previst el fòrum de Filologia, Traducció i Comunicació, que serà a la mateixa Facultat.
El programa consta de cinc taules en les quals es debatran temes com ara: Intel·ligència artificial i les metodologies docents: reptes i possibilitats; Estratègies de gestió en els centres d'Humanitats. Experiències compartides; Cap a on van les Humanitats? Nous perfils i oportunitats professionals; La representació estudiantil en els estudis d'Arts i Humanitats; i Els reptes de la universitat espanyola davant la LOSU. L'Associació de Deganats de Centres Universitaris amb titulacions en Arts i Humanitats – ADEAH – va nàixer en 2019 amb la finalitat de dotar d’una base jurídica a la Conferència de Deganats d'Arts i Humanitats que ha vingut constituint-se anualment i de manera ininterrompuda durant vint-i-huit edicions. L'Associació també pretén servir d'interlocutora davant els poders públics en relació amb totes aquelles qüestions que afecten l'ensenyament dels estudis pertanyents a les àrees d'Arts i Humanitats. En aquest sentit, són objectius de l'Associació el foment, la millora i la coordinació dels estudis d'Arts i Humanitats, mitjançant la creació de fòrums de debat i intercanvi oberts a tota la ciutadania espanyola sobre temes d'interés per a les citades titulacions.  Trobareu més informació sobre l'associació en https://www.adeah.es/
La Benvinguda 2023 començarà al campus de Burjassot, el dimarts 17 d’octubre. I seguirà al campus dels Tarongers, el 19 d’octubre; al campus de Blasco Ibáñez, el 24 d’octubre, i al campus d’Ontinyent, el 26 d’octubre. A més dels punts informatius dels serveis universitaris i d’associacions d’estudiants, que aprofitaran per donar a conèixer en persona els projectes i iniciatives dirigits a l’estudiantat per al curs 2023-2024, també es comptarà amb zona d’esbarjo amb música ambiental a càrrec de Solstice Music.    Les últimes edicions de la Benvinguda han estat molt ben acollides tant per l’estudiantat com pels serveis i les associacions participants. És un model que permet conèixer les oportunitats de participació i d’implicació amb la vida universitària, com el VoluntariatUV, la programació cultural i esportiva o les associacions d’estudiants, així com també informació útil sobre ajudes, cursos d’idiomes, estades Erasmus+ i Forthem, i molt més.   La Benvinguda a la Universitat és un punt de trobada de l’estudiantat universitari, especialment el nouvingut, perquè puga entrar en contacte amb totes les propostes que la Universitat posa al seu abast i amb la resta d’estudiants i estudiantes, i integrar-se de ple en la vida universitària.   La Delegació d’Estudiants organitza la Benvinguda mitjançant el Servei d’Informació i Dinamització (Sedi) i amb la participació dels serveis de la Universitat i de les associacions i col·lectius d’estudiants.
La conferència inaugural tractarà sobre la transformació digital en els centres educatius i serà impartida per Mercè Gisbert, catedràtica de Tecnologia Educativa de la Universitat Rovira i Virgili de Tarragona. En aquestes jornades es presentarà part del treball desenvolupat durant els darrers anys per la UEM-UV, com ara els estudis sobre les actituds lingüístiques en diferents comarques valencianes, i per GIEL-INNOVACIÓ. Així mateix, hi haurà dues sessions de comunicacions sobre experiències i estudis realitzats en les etapes d’Infantil i Primària (àlbum il·lustrat, comprensió lectora, TILC, etc.), i de Secundària i Batxillerat (Valencianada, videoressenya, etc.). També es realitzaran dos fòrums de debat i reflexió: un sobre el projecte EGRAMINT per a l’ensenyament de la gramàtica des del plurilingüisme i un altre sobre l’àmbit social i lingüístic. Finalment, les jornades es tancaran amb la conferència ‘Rutes i viatges literaris per a l’estímul de la competència lingüística i literària’, a càrrec d’Alexandre Bataller (Universitat de València) i Olga Gargallo (IES La Vall de Segó). Les jornades han sigut organitzades per la Unitat per a l’Educació Multilingüe (UEM) de la Universitat de València i  el Grup d'Innovació Docent en Ensenyament de Llengües (GCID23_2587795, GIEL-INNOVACIÓ).  Inscripció gratuïta ací.
El jurat va valorar la contribució a formar futurs juristes que s’ocupen de prestar ajuda a persones o comunitats que queden fora dels sistemes institucionals de suport, generant una sensibilitat cap als problemes socials utilitzant la llei com una eina de canvi social.  El lliurament de premis es va realitzar aquest dijous, 14 de setembre, en Caixaforum de València.  La clínica és un espai de promoció de l’excel·lència en la formació de grau i postgrau, en el qual col·labora un equip de professors i professores de la Facultat de Dret.  Aquesta iniciativa docent està en marxa des de 2006 i utilitza la metodologia clínica per a la pràctica jurídica dels estudiants de Dret, al mateix temps que proporciona assessorament en ONG i a persones sense recursos econòmics o en risc d’exclusió social.  La clínica elabora informes amb l'objectiu de formar de juristes socialment compromesos i sensibilitzats davant les desigualtats, promocionant una major consciència social i exercint la funció social que la universitat pública també té encomanada.
En aquesta edició, i de manera excepcional, ha assistit a l’acte una representació de la municipalitat de Changchun. En esta ciutat xinesa, capital de la província de Jilin, es troba la Universitat Normal del Nord-est (NENU) amb què manté l'ICUV el seu conveni de col·laboració. El president del Comitè Permanent de l’Assemblea Popular de Changchun, Wang Zhihou, ha encapçalat la delegació. Ha destacat en el discurs els ferms llaços de relació entre les dos universitats, NENU i la UV; i que ara també s'estudia fer extensius a les dos ciutats. El director de l'ICUV, Vicente Andreu, s'ha mostrat satisfet perquè “hi ha una voluntat compartida d'obrir els intercanvis entre les dos ciutats i transcendir l'àmbit estrictament acadèmic”. Ha assenyalat, en este sentit, que la iniciativa del Concurs de Dibuix Confuci arriba a València per la Ruta de la Seda, que aenguany arribarà a la vuitena edició, ja tinga el seu equivalent a Changchun. Allí es titula Jaume I arriba a Changchun per la Ruta de la Seda i, en la segona edició, ha rebut milers d'originals dels escolars d’esta ciutat xinesa. Durant estos dies, es pot visitar a la Facultat de Filologia, Traducció i Comunicació una selecció dels dibuixos premiats als dos concursos. A la cerimònia organitzada per l'ICUV també s'han lliurat els corresponents diplomes que acrediten a cada estudiant la superació dels cursos de xinès establerts. La celebració d'este acte es va tancar amb l'actuació de la contacontes Laia Serna, de Rebombori Cultural, que va interpretar sobre l'escenari dos relats sobre temàtica xinesa. A l'ICUV, que al novembre complirà el seu 16è aniversari al servei de la societat valenciana, com expressa el seu lema, es pot trobar una gran varietat de cursos amb la matrícula oberta, fins al mig centenar, i que es distribueixen en nivells i horaris diferents . Des dels més bàsics fins als que serveixen de preparació per als exàmens oficials HSK-YCT, que cada any organitza el mateix ICUV, donen una idea del gran ventall formatiu. Els cursos que s'ofereixen per a nivell universitari tenen la correspondència equiparable en crèdits de lliure configuració per a qualsevol grau, segons nivells i hores lectives, des d’1'5 fins a 3 crèdits anuals si es completa l'itinerari i s'assoleixen els objectius acadèmics.
La Universitat de València, a través d’UVocupació, ha publicat per al primer quadrimestre del curs acadèmic 2023-2024 la nova oferta de cursos de formació per a l’ocupació, amb 7 propostes que s’impartiran en la modalitat online majoritàriament, entre els pròxims mesos d’octubre i desembre. Aquesta oferta s’emmarca dins de les activitats del Vicerectorat de Formació Permanent, Transformació Docent i Ocupació per a l’impuls i la millora de l’ocupabilitat de l’estudiantat i les persones titulades per la UV. Des del servei d’ocupació de la Universitat, inscrit dins de la Fundació General UV, ha estat dissenyat el programa formatiu amb la finalitat de potenciar, fomentar i agilitzar la inserció professional universitària en empreses, així com d’aportar les eines i els coneixements que requereix la posada en marxa d’un projecte empresarial propi, recolzant les competències pròpies del món professional. Aquesta nova oferta, que continua apostant per cursos ja consolidats, alguns amb una trentena d’edicions, així com d’altres propostes de recent creació, pretén, d’una banda, millorar la carrera professional d’egressats i egressades i, d’una altra, completar la seua formació i la de l’estudiantat actual mitjançant l’adquisició de competències bàsiques que afavoriran una inserció laboral exitosa. Oferta formativa cursos 2023-2024 Entre les 7 propostes formatives, es mantindran els cursos més recents: ‘Eines i competències digitals essencials per a l'ocupabilitat’, ‘Ocupació i desenvolupament professional en l’empresa familiar’ i ‘Educació financera per a l’ocupació i l’emprenedoria d’universitaris’.  Altres cursos ja consolidats i que repeteixen edició són ‘L'entrevista de selecció de treball: formació per a l'adquisició de competències’, ‘Habilitats de comunicació i presa de decisions’, ‘Marca personal i cerca d'ocupació a través de xarxes socials’ i ‘Aprèn a emprendre’, únic dels cursos oferits que s’impartirà de manera semipresencial. Es tracta, en definitiva, de cursos orientats a millorar les habilitats i les possibilitats d’inserció laboral mitjançant la realització d’un bon curriculum vitae i la preparació de processos de selecció i d’entrevistes de treball. Tots els cursos estan reconeguts amb crèdits ECTS i el certificat es podrà obtindre en aconseguir els requisits que estiguen previstos per a cadascun dels cursos. El període de matrícula ja s’ha iniciat i es mantindrà obert fins al començament de cada curs.
Shadowing és una iniciativa del Vicerectorat de Formació Permanent, Transformació Docent i Ocupació, a través del servei UVocupació, que compta amb el suport de Banco Santander.  El programa arrancava en 2021 i en la seua darrera edició va comptar amb la participació de més de 40 mentores i mentors.  Enguany, amb la incorporació de l’estudiantat d’últim curs de grau de la UV, el programa abastarà a tots els centres i facultats de les diferents branques d’estudis de la Universitat de València. Així mateix, està prevista la participació de més de cinquanta mentores i mentors, professionals d’àmplia trajectòria acadèmica que col·laboraran altruistament amb la finalitat d’orientar, guiar i aconsellar a l’estudiantat mentoritzat (‘mentees’) en el seu camí cap a la inserció professional i el desenvolupament de la seua carrera professional a través de la transferència d’experiències, coneixements, i vivències generades pels mentors i mentores.  La participació és gratuïta i podrà inscriure-s’hi l'estudiantat matriculat en màsters oficials així com d’últim any de grau.  Els ‘mentees’ rebran els coneixements dels seus mentors, tots ells professionals en actiu, per a millorar la inserció professional i/o desenvolupament de carrera mitjançant almenys tres sessions de mentoria que es duran a terme entre els mesos d'octubre i novembre  en línia i/o presencial.  Les inscripcions estaran obertes fins al 25 de setembre o fins a esgotar les places disponibles. L'admissió de participants es farà per ordre d'inscripció. Per a més informació sobre el programa es pot consultar el web d’UVocupació.
Durant la trobada especialistes de diverses àrees de coneixement reflexionaran, entre altres aspectes, sobre l’impacte que els discursos poden exercir en les vides de la ciutadania en un món cada vegada més globalitzat i que enfronta múltiples crisis. El discurs, el llenguatge i la comunicació són centrals per a la nostra comprensió del món en l'actualitat. Investigadors i investigadores de múltiples disciplines s'han interessat en com els discursos donen forma a les realitats socials, polítiques i econòmiques i indaguen els discursos en variades àrees de la vida social. Com a camp transdisciplinari, els estudis del discurs responen no solament a interrogants teòriques i metodològiques importants per a l'acadèmia, sinó també a desafiaments pràctics de la vida real en un món social canviant.  El congrés, presidit pel professor de Sociologia de la Universitat de València Benno Herzog, que reuneix a més de 300 especialistes explorarà com els discursos i els estudis del discurs repercuteixen en el món contemporani. La trobada convida les persones participants a reflexionar sobre l'impacte que els discursos poden exercir en les nostres vides en un món cada vegada més globalitzat que enfronta múltiples crisis. Entre les preguntes que s'intentaran respondre estan: Quin és el paper del llenguatge en les lluites polítiques contemporànies i com promou valors com la democràcia, la justícia social i la tolerància?, Quin és el lloc del discurs en el nostre model econòmic actual de neoliberalisme global i com podem imaginar visions alternatives que siguen cultural i ambientalment més sustentables? Com s'articulen la imminent catàstrofe climàtica o la pandèmia del coronavirus amb desenvolupaments discursius? Els usos del llenguatge sovint s'associen a la idea de transmetre una idea particular i seguir una agenda ideològica determinada. No obstant això, els discursos no sols representen el nostre món, sinó que també el modelen en formes crucials. La informació sobre el congrés es pot consultar ací.  El programa complet ací.
L’estudiantat que inicia els seus estudis universitaris en setembre de 2023 a la Universitat de València té al seu abast una molt bona oportunitat per començar bé la seua trajectòria a la Universitat i familiaritzar-se, en poc temps, amb la vida universitària amb el programa de mentoria Entreiguals. És una iniciativa que posa en contacte l’estudiantat de primer i l’estudiantat incoming amb un company o una companya de cursos superiors de la seua facultat o escola per tal d’acompanyar-lo en la incorporació a la Universitat.  Un mentor o una mentora Entreiguals, a més d’haver passat per l’experiència de ser nou estudiant, s’ha format per ser capaç d’establir una relació d’ajuda i acompanyament i, en coordinació amb el professorat responsable de cada centre, desenvolupa accions per a promoure la integració acadèmica, personal i social del nou estudiantat. Estan preparats, per tant, per proporcionar informació útil sobre la Universitat, ajudar a saber com fer ús dels recursos acadèmics, a moure’s pel campus i situar aules, laboratoris i departaments, així com també a descobrir les possibilitats de participació i activitats complementàries interessants, entre d’altres.  Durant el procés de matrícula i en els primers dies de classe, les facultats proposaran directament a l’estudiantat de primer, mitjançant el correu electrònic UV o del WhatsApp, la possibilitat de tenir un mentor o una mentora. Cal estar pendent d’aquest contacte ja que és molt recomanable aprofitar l’oportunitat que brinda Entreiguals per començar amb bon peu a la Universitat.  Entreiguals és un programa impulsat per la Delegació d’Estudiants gestionat pel Servei d’Informació i Dinamització (Sedi) i dut a terme en coordinació amb les facultats i l’escola de la Universitat de València.
La Universitat de València ha ofert un total de 8.884 places per al curs 2023-2024, repartides en 56 titulacions de grau i 12 dobles titulacions, dues més que el curs anterior per la incorporació dels programes de doble grau de Matemàtiques amb Enginyeria Informàtica i de Matemàtiques amb Enginyeria Telemàtica.  La vicerectora d’Estudis i Política Lingüística, Isabel Vázquez, ha manifestat la seua satisfacció per uns resultats que demostren que la Universitat de València, com a universitat amb voluntat de servei públic, “està molt atenta a les necessitats formatives de la nostra societat i, si bé amb la prudència a què ens obliguen les limitacions pressupostàries i normatives, continua donant resposta a aquestes necessitats”. En la mateixa línia, continua la vicerectora, “la magnífica acollida dels nous dobles graus de Matemàtiques amb Enginyeria Informàtica i amb Enginyeria Telemàtica és una mostra de la rigorosa planificació que realitza la nostra universitat de cara a oferir noves titulacions i especialment en perfils de gran actualitat i molt demandats en l’entorn professional”.    La matrícula de l’estudiantat admès es realitzarà de forma virtual a partir del proper dilluns 17 de juliol i finalitzarà el dijous 20. Després es procedirà a l’adjudicació de llistes d’espera, els dies 24, 26 i 28 de juliol. Enguany és important recordar que s’ha de confirmar, després de cada adjudicació, l’interès per a continuar en una determinada llista d’espera. La llista de l’estudiantat admès en la Universitat per al pròxim curs es pot consultar en www.uv.es/preinscripcio. Així mateix, la informació sobre el procediment de matrícula es pot conèixer en www.uv.es/graus/matricula i el funcionament de les llistes d’espera en www.uv.es/espera
La matrícula per a estudiants que ho fan per primera vegada en el grau s'obri a les 12 hores del 17 de juliol. La matrícula es realitza online el dia i hora assignats els dies 17, 18, 19 i 20 de juliol  (si has sigut admés en la preinscripció).  A cada estudiant admés se li assigna un dia i hora concrets, ordenats en funció de la qualificació obtinguda per a cada quota d'admissió. Es pot conèixer la cita prèvia a través de la pàgina web de la Universitat a partir del 16 de juliol. Tota la informació sobre la matrícula es pot consultar clicant ací. En cas de no admissió en la primera opció desitjada, cal consultar el funcionament de les llistes d’espera. Si estàs en llista d’espera i t’interessa obtenir plaça, has d’accedir al portal web de la Universitat de València i confirmar, en cadascuna de les titulacions en les quals estàs en llista d’espera, el teu interès per continuar en ella. Així, podràs participar en les adjudicacions de plaça de les següents crides. Les llistes d’espera no són presencials. Les adjudicacions de plaça als estudiants que estiguen en espera es realitzaran el 24, 26 i 28 de juliol. L’evolució de les llistes d’espera es pot consultar clicant ací
En el cas de les dos estudiantes i l’estudiant de la Universitat que han rebut la beca, les destinacions i especialitats són: Carmen Gray, que cursarà estudis d’Art a la Universitat de Londres; Susana Pérez, que realitzarà un màster Erasmus Mundus a Varsòvia; i César Fuster, que farà el doctorat de Ciències Polítiques a la Universitat d’Oxford.  L’acte de lliurament de les beques ha tingut lloc aquest 12 de juliol en CaixaForum Madrid amb la presència dels reis d’Espanya; la vicepresidenta primer del Govern i ministra d’Assumptes Econòmics i Transformació Digital, Nadia Calviño; el ministre d’Universitats, Joan Subirats; i el vicepresident de la Fundació ‘la Caixa’, Juan José López Burniol.  Les 100 beques concedides estan repartides entre quatre continents: 58 beques són per a estudiar a Europa; 40 beques, per a estudiar a Amèrica del Nord; una beca, per a estudiar a Àsia, i una, per a estudiar a Oceania.  Els països que més becaris i becàries atrauen són els Estats Units (35) i Regne Unit (34).  Les beques s’atorguen en règim de concurrència competitiva. Les sol·licituds han de superar una primera fase d'avaluació mitjançant el sistema d'avaluació peer review (avaluació per parells realitzada per persones amb competències similars) i aquelles que reben les millors qualificacions són convocades a una entrevista personal. En la fase de selecció intervé professorat universitari amb experiència internacional en aquesta mena de processos d'avaluació.  Tant el nombre de sol·licituds rebudes com el rigor i el nivell d'exigència dels processos de selecció garanteixen que les candidatures seleccionades acrediten uns nivells màxims d'excel·lència. L'eficàcia d'aquest sistema es reflecteix posteriorment en l'èxit dels becaris i becàries de la Fundació ‘la Caixa’ en aconseguir ser admesos en les millors universitats del món.
L’escola d’estiu té tres parts ben diferenciades. Les sessions del dilluns i dimarts són una introducció bàsica a l’estadística bayesiana, tant metodològica com aplicada. Aquest curs bàsic de 12 hores inclou sessions de tipus conceptual i de tipus pràctic. Aquestes últimes estan dissenyades perquè l’estudiantat puga consolidar i aplicar els coneixements donats en les sessions teòriques.  La segona part de l’escola és de caràcter més especialitzat i ocupa el dimecres 12 i el dijous 13. El curs d'aquesta edició és Bayesian capture-recapture inference with hidden Markov models i serà impartit pel profesor  Olivier Gimenez (Centre d’Écologie Fonctionnelle & Évolutive, Montpellier, France).    L'últim dia, divendres 14, se celebra el Sixth VIBASS Workshop. Es tracta d'un congrés amb dues sessions plenàries a càrrec d'especialistes de reconegut prestigi internacional en Estadística Bayesiana. Enguany estan convidats la professora Audrone Virbickaite (CUNEF Universidad, Spain) i el professor Duncan Lee (University of Glasgow, Scotland). El Workshop inclou una sessió de presentacions orals en la qual l’estudiantat del curs pot participar i presentar els seus treballs. Aquesta és una sessió especialment interessant per a les i els jóvens investigadors perquè se'ls permet presentar els seus treballs en un entorn estadístic rigorós, però alhora informal i càlid, que facilita i potència la comunicació i discussió científica.  En l’organització de l'escola participen, a més de la Universitat de València, la Universitat de Castella-la Manxa, i els centres d’investigació Biomathematics and Statistics Scotland i CIRAD de França.  Les primeres referències a la utilització pràctica de l’Estadística Bayesiana es remunten a la segona guerra mundial. El famós matemàtic Alan Turing va utilitzar el teorema de Bayes per a desxifrar les ordres, amagades en el codi Enigma, que l’exèrcit alemany enviava als seus submarins que navegaven en Atlàntic Nord. En l’actualitat, l'Estadística bayesiana s'ha convertit en una ferramenta cada vegada més útil i necessària per a analitzar fenòmens amb incertesa i dades: La Marina dels EUA va utilitzar algorismes bayesians per a la busca del vol 447 d’Air France perdut a l'Atlàntic en 2009; Google utilitza la regla de Bayes per a la presa de decisions automàtica en el seu cotxe sense conductor; Microsoft utilitza filtres bayesians per a detectar el correu fem; la NASA utilitza mètodes bayesians per a l’avaluació de riscos; l'Arqueologia utilitza el paradigma bayesià per a la datació de restes arqueològiques, etc.
Els Premis MOTIVEM de la Universitat de València, que compten amb el suport de la Generalitat Valenciana, reben el suport un any més de la Fundació “la Caixa”, a través de CaixaBank. L’entitat financera, que recolza aquests guardons des dels seus inicis, manifesta d’aquesta manera la seua decidida aposta per continuar treballant en favor de l’ocupabilitat i l’emprenedoria dels joves universitaris.
Com que és una reunió programada en format on line, el professorat d’àrees de coneixement afins poden participar a través de l'enllaç: Dia 11, a  les 16:15 hores, clicant ací: Dia 12, a les 9:30 hores, clicant ací.  La Xarxa interuniversitària d’Innovació Docent en Farmacologia està integrada per professorat de diferents universitats. Es va crear el 2015 gràcies al finançament d’un projecte concedit pel Vicerectorat d’Ocupació i Programes Formatius de la Universitat de València (UV-SFPIE-GER 15-314985), com un espai comú per compartir recursos i experiències d’innovació docent en el camp de la Farmacologia. El projecte s’ha mantingut de forma ininterrompuda fins a l’actualitat, en què participen 131 professors  que imparteixen Farmacologia en diferents graus / postgraus de Ciències de la Salut (Infermeria, Farmàcia, Medicina, Veterinària, Ciències Biomèdiques, Òptica, Nutrició i Dietètica, ...) pertanyents a 22 universitats espanyoles, 1 portuguesa, 2 xilenes i 1 mexicana. Durant aquests anys les coordinadores del projecte han estat Pilar D'Ocon, Mª Luisa Ferrándiz i Mª Dolores Ivorra, professores del Departament de Farmacologia de la Universitat de València. Els pilars fonamentals del projecte són la innovació docent, la investigació i la transmissió del que s'ha après, considerant que la transferència de coneixement entre les diferents universitats constitueix un potencial per a la innovació i la formació de qualitat en l'ensenyament universitari. Es pretén millorar l'eficiència del procés d'aprenentatge compartint i debatent les diferents experiències docents dels membres del projecte. A més, aquest treball conjunt pot potenciar una revisió dels continguts essencials en Farmacologia, basada en el material i els recursos docents que s'han anat creant o implementant gràcies a la interacció dels diferents grups. Per això, al llarg d'aquests anys d'existència de la Xarxa, s'ha creat un repositori per mitjà d'una plataforma Moodle de l'Aula Virtual de la Universitat de València.  Es tracta de l'únic projecte que, afavorit per la UV, reuneix a un nombre elevat de professors de Farmacologia de diferents universitats i amb diferents nivells d’experiència docent. Gràcies al seu desenvolupament, els integrants de la xarxa aconsegueixen un alt nivell de formació en metodologies docents innovadors, amb l'avantatge que totes han estat experimentades, analitzades i contrastades per professors de l'àrea de coneixement, fet que suposa un sistema molt eficient de formació permanent del professorat i  que pot servir de model per a altres àrees.
Victòria Rosselló Botey és llicenciada i doctora en Física i diplomada en Egiptologia per la Universitat de València. En l’actualitat és cap de Meteorologia d’ÀPunt Mèdia. Compagina l’activitat com a gestora i comunicadora de la informació meteorològica amb la investigació en Meteorologia i Història de la Ciència. Entre les seues publicacions estan Tradició i canvi científic en l’astronomia espanyola del segle XVII (Universitat de València/CSIC, 2000) i el llibre de divulgació No dispareu al meteoròleg.  Jerónimo Muñoz (Valencia, dr. 1520-Salamanca, 1592) és un dels científics més destacats de la història valenciana i espanyola. Va ser catedràtic d'hebreu a la Universitat d'Ancona i de matemàtiques i astronomia a les de València i de Salamanca. En la seua època va disfrutar d'un enorme prestigi a Espanya i a Europa, sobretot gràcies als seus treballs sobre la supernova de 1572, citats i comentats per alguns dels millors astrònoms europeus. Treballs que encara hui en dia mantenen l’interés per als astrofísics que estudien el romanent d'aquest fenomen. El primer mapa del llavors regne de València, editat per Abraham Ortelio a Anvers, es va basar en els treballs de Muñoz i es pot considerar obra seua. La tasca de Muñoz va ser continuada pels seus deixebles, professors a València i Salamanca o cosmògrafs al servei de la Corona en el Consell d'Índies.
Les sessions comencen el dilluns 26 a les 9 hores amb una anàlisi sobre ‘Desenvolupament socioemocional i benestar de l’alumnat que presenta altes capacitats’. Tota la informació sobre el congrés i el programa es pot consultar en https://www.cipe2023.com/index.php/es/ Segons explica Francisco Alcantud, el lema seleccionat per al congrés –‘Benestar Psicològic i Digitalització: el gran repte de la psicologia hui’– “intenta reflectir la preocupació que els professionals i científics de l’àrea tenen sobre les conseqüències que, tant a curt, com a mitjà i llarg termini, puguen tindre aquests fets [la crisi soci-sanitària més greu de l’últim segle i els efectes adversos de la irrupció de les noves tecnologies] en el desenvolupament de la infància i la joventut que ha viscut aquestes circumstàncies”.
Durant aquesta sessió es tractaran qüestions rellevants per al futur estudiantat com el funcionament de la preinscripció i de les llistes d’espera, la matrícula, les taxes i les exempcions i els serveis i recursos d’interès per a l’experiència universitària. A més a més, el públic assistent podrà preguntar els seus dubtes mitjançant un xat en directe atès per personal del Servei d’Informació i Dinamització (Sedi). La sessió, organitzada pel Sedi, estarà conduïda per Cristina Villora, Tècnica d’Informació de la Universitat, i Carlos Algarra, estudiant de Periodisme, i comptarà amb la realització del Taller d’Audiovisuals.  La preinscripció del sistema universitari públic valencià tindrà lloc del 19 de juny al 7 de juliol. La Universitat de València ofereix 8.800 places de primer per al curs 2023-2024, repartides en 58 titulacions i 12 dobles titulacions, entre les quals es posen en marxa els nous dobles graus en Matemàtiques + Enginyeria Informàtica i Matemàtiques + Enginyeria Telemàtica. La matrícula serà del 17 al 20 de juliol, en el dia i l’hora assignat a cada persona admesa. Per començar amb bon peu a la Universitat és d’especial interès per a l’estudiantat de nou ingrés el programa de mentoria Entreiguals. D'altra banda, per completar l’experiència universitària, la Universitat posa a l’abast de tot l’estudiantat una àmplia varietat d’iniciatives: la Benvinguda a la Universitat, activitats de formació complementària, formació en voluntariat, aprenentatge de llengües, esports, assessories psicològica i jurídica, borses de viatge i ajudes a la mobilitat i a la participació, entre moltes altres propostes.  Et matricularàs a la Universitat? forma part del programa Conèixer la Universitat que també inclou la Jornada d’Informació per a professionals de l’orientació, les Visites a la Universitat i la pàgina web temàtica Conèixer la Universitat. És una iniciativa del Vicerectorat d’Estudis que coordina el Servei d'Informació i Dinamització (Sedi) i que compta amb la participació de les facultats i de l’escola de la Universitat de València.
També s’ha realitzat a la ciutat andalusa el XXX congrés de l’entitat, que portava per títol Ética y sostenibilidad. Un binomio necesario para el logro de los ODS’, i que comptava amb el patrocini d’Unicaja i de la Universitat de Cadis  Agustín Domingo Moratalla va estudiar en la Pontifícia de Comillas, va ser becari de la Fundació Oriol-Urquijo, Fellow Hoover en la Universitat Catòlica de Lovaina i ha realitzat estades en diversos centres internacionals (Universidad Católica de América, Boston College, Fonds Ricoeur). Ha sigut catedràtic de batxillerat i encarregat de càtedra en la Pontifícia de Salamanca.  En la seua trajectòria docent i investigadora ha posat en marxa les titulacions de Periodisme (Pontifícia de Salamanca) i Ciències Polítiques (Cardenal Herrera CEU). És investigador principal en diversos projectes nacionals i internacionals relacionats amb l’aplicació i desenvolupament de l’Ètica en les organitzacions. És avaluador acreditat en EFQM i col·laborador d’agències com ANECA, AVAP i AVEPRO. Té reconeguts cinc sexennis d’investigació i les seues línies d’investigació són l’Ètica de les professions, l’Ètica Aplicada i l’Ètica contemporània. És membre de l’Institut Internacional Jacques Maritain i de l’Institut Emmanuel Mounier.  En la seua trajectòria de transferència i innovació destaca el seu compromís en l’aplicació de l’Ètica a les administracions públiques i la societat civil, que li ha portat a ser director general de la Família, Menor i Adopcions en la Generalitat Valenciana (2001-2003); vicepresident Comité d'Ètica Hospital Clínic; director de la Universitat Internacional Menéndez Pelayo a València (2013-2020); patró de diverses fundacions (Pluralisme i Convivència, Escola Viva, Ángel Herrera, Càritas, Setmanes Socials, Abat Oliba-CEU).  Domingo Moratalla ha rebut diversos reconeixements i premis nacionals (Instituto Juventud, Manos Unidas) i col·labora periòdicament en Las Provincias, del grup Vocento. Membre i secretari local de l’ACdP de València, entre les seues últimes publicacions s’hi troben Ciudadanía activa y religión (Encuentro 2011), Educación y Redes sociales (Encuentro 2013), El arte de cuidar (Rialp, 2013), Ética de la Investigación (Herder, 2017), Condición humana y ecología integral (PPC, 2018), Del hombre carnal al hombre digital (Teell, 2021); Homo curans: el coraje de cuidar (Encuentro, 2022).
Els horaris de les proves de cada assignatura es poden consultar clicant ací. Tota la informació sobre les proves, com ara la ubicació dels diferents tribunals ubicats en la Universitat de València, es pot consultar en aquest enllaç. La Universitat de València ofereix, per a tot l’estudiantat que supere les proves d’accés, una àmplia oferta de titulacions, en totes les branques del coneixement. L’oferta completa es pot consultar clicant ací.
La Nau Gran Gandia, el programa formatiu dirigit a persones de 50 anys o més, amplia el pròxim any acadèmic la seua oferta a Gandia amb dos itineraris formatius: un dedicat a les Ciències Socials i Jurídiques i altre a les Arts i les Humanitats.  Els itineraris tindran una duració de tres anys acadèmics. El de ciències socials i jurídiques inclou assignatures com dret, psicologia, economia, geografia, drets humans o sociologia. Mentre, l’itinerari d’arts i humanitats compta amb assignatures com filosofia, història, història de l’art, música o cinema. Quant a les optatives, l’alumnat pot triar-ne entre una àmplia oferta acadèmica d’assignatures relacionades amb la cultura, l’art, el patrimoni, la història, les llengües, la literatura i l’exercici físic.  Amb aquestos dos itineraris s’amplia l’oferta de La Nau Gran a Gandia amb l’objectiu de donar resposta a l’àmplia demanda que aquest programa formatiu té a la capital de La Safor. A més, implica un increment de l’oferta formativa de la Universitat de València a Gandia.  La Nau Gran Gandia està adreçada a l’alumnat de 50 anys o més, procedent de la comarca de la Safor així com dels territoris veïns, amb inquietud per aprendre i motivació per la cultura; i s’impartirà al Centre Internacional de Gandia de la Universitat de València. Des del pròxim dilluns 5 de juny i fins el  15 de juliol estarà oberta la preinscripció telemàtica per als alumnes de primer curs.   La inscripció a La Nau Gran Gandia es realitzarà emplenant aquest formulari: https://ir.uv.es/uvgandia20/NauGranGandia23. Les places per al primer curs dels dos itineraris són limitades i el sorteig es farà el dia 8 de setembre de 2023 (divendres), a les 12 hores. L’únic requisit per accedir-hi és el de l’edat, ja que no es necessiten estudis previs.
La clínica és un espai de promoció de l’excel·lència en la formació de Grau i Postgrau, en què col·labora un equip de professors i professores de la Facultat de Dret. Entre altres iniciatives, hi ha un àrea, coordinada pel professor Andrés Gascón Cuenca, en què els estudiants presten assessorament, gratuït i sense ànim de lucre, a persones que conviuen amb VIH. Aquesta iniciativa docent porta en marxa des de 2006 i utilitza la metodologia clínica per a la pràctica jurídica dels estudiants de Dret, al mateix temps que proporciona assessorament a ONG i a persones sense recursos econòmics o en risc d’exclusió social. La clínica elabora informes amb l’objectiu de formar de juristes socialment compromesos i sensibilitzats davant les desigualtats, promocionant una major consciència social i exercint la funció social que la universitat pública també té encomanada. Els premis de la Coordinadora d’Associacions de VIH i Sida de la Comunitat Valenciana sorgiren l’any 2011 amb la intenció de convertir-los en un referent i en una oportunitat per a conèixer els treballs i les organitzacions que es actuen en aquest àmbit, així com amb la intenció de donar visibilitat a la tasca de les persones o organitzacions premiades.
El segon premi ha sigut per a Víctor Pobes (Grau en Biologia), pel projecte ‘Les plantes aromàtiques: unes grans aliades en l’horta’, en el qual ha participat l’IES Vicent Andrés Estellés de Burjassot. I el tercer premi ha recaigut en Kevin Iborra (Grau en Biologia) pel projecte ‘Los Biomas: un viaje alrededor del mundo’, en què ha participat l’IES Comarcal de Burjassot. Un equip format per l’alumnat de Treball Fi de Grau (TFG) de Bioquímica i Ciències Biomèdiques, Biotecnologia, Biologia i Ciències Ambientals, tutoritzat per un professorat de diferents departaments de la Facultat de Ciències Biològiques, i coordinat per Inma Quilis i Maite Martínez, del Departament de Bioquímica i Biologia Molecular de la Universitat de València, ha promogut la iniciativa, que compta amb el suport de la Delegació per a la Incorporació a la Universitat. Els objectius del concurs són augmentar la interacció i col·laboració entre les diferents etapes educatives, desenvolupar materials i recursos didàctics per als cursos de primària amb la participació d’alumnat de secundària fomentant en l'educació secundària el treball per projectes i l’ApS, acostar el treball que es fa en la universitat a les escoles i instituts, i finalment introduir a l'alumnat en l'exposició pública i la divulgació del seu treball. El Parc Científic de la Universitat de València va acollir el 6 de maig la XV edició d’Expociència en la qual, entre altres activitats, es van presentar públicament i al jurat els projectes que han participat enguany en el concurs Projectes Natura. En aquest concurs participa l’alumnat de la Facultat de Ciències Biològiques que presenta el seu TFG, i l’alumnat dels centres de primària i secundària que els han acollit. Enguany s’han presentat 13 projectes de les diferents àrees temàtiques com són la neurobiologia, zoologia, botànica, biologia cel·lular, biotecnologia, genètica, fisiologia vegetal, biologia molecular, microbiologia, hidrologia o paleontologia. Una vegada avaluats i qualificats tots el projectes per part del jurat, el dijous 18 de maig en el marc de realització del BIOGRAU 2023 es va comunicar els guanyadors. A més, el jurat va reconèixer la resta de projectes amb les característiques més destacades de cadascun d’ells:  Tots els projectes estaran disponibles pròximament en la web de Projectes Natura.
Els resultats de la investigació, liderada pel catedràtic del Departament de Biologia Cel·lular de la UV Juan Nácher, també integrant de l’Estructura de Recerca Interdiciplinària BIOTECMED (UV), membre del Grup de Recerca en Psiquiatria i Malalties Neurodegeneratives d’INCLIVA i cap de grup del Centre de Recerca Biomèdica en Xarxa de Salut Mental (CIBERSAM), s’han publicat en la revista Molecular Psychiatry. La investigació, que posa de manifest els efectes del tractament amb eritropoetina (EPO) sobre l’estructura, connectivitat, plasticitat i activitat de les neurones inhibidores, és fruit de la col·laboració amb l’Institut Max Planck de Ciències Multidisciplinàries a Gottingen i l'Institut Central de Salud Mental de Mannheim (Alemanya), en la que també hi ha participat Vicent Teruel, investigador del Departament d’Anatomia i Embriologia Humana de la UV. La majoria dels estudis sobre l’EPO s’han centrat en el seu paper sobre la regulació de la producció de cèl·lules sanguínies o hematopoesi. Tot i això, des de fa anys, després dels resultats d’estudis en models animals i d’assajos clínics, hi ha evidència que l’EPO té, a més, efectes beneficiosos, independents de l’hematopoesi, sobre la cognició, a més de posseir propietats neuroprotectores i neuroregeneratives. Les bases cel·lulars i moleculars d’aquests efectes de l’EPO sobre el sistema nerviós central han començat a elucidar-se a través del treball dels laboratoris dels investigadors d’aquest treball i d’altres, i revelen un impacte molt notable de l’hormona sobre l’estructura i el funcionament de les neurones excitadores, els components principals dels circuits del cervell. “En aquest treball, hem demostrat que l’EPO també té un efecte molt rellevant sobre les neurones inhibidores o interneurones, una subpoblació neuronal que controla de manera molt precisa l’activitat i la sincronització de les neurones excitadores. Aquestes neurones inhibidores són també importants perquè estan alterades en diferents trastorns que afecten el sistema nerviós”, explica Juan Nácher. En el treball s’han identificat, mitjançant eines de biologia cel·lular i molecular d’última generació, l’expressió de receptors d’EPO en les neurones inhibidores i s’han descrit els efectes del tractament crònic amb EPO sobre diferents categories de neurones inhibidores a l’hipocamp, una regió clau per a la formació de la memòria i que es troba alterada en diferents desordres neurològics i psiquiàtrics. “Hem posat en evidència que aquest tractament modifica les interaccions moleculars entre les neurones inhibidores i excitadores. També indueix reduccions en la complexitat estructural de les interneurones i la seua connectivitat, així com canvis a les molècules que regulen la plasticitat d’aquestes neurones inhibidores. A més, el tractament disminueix el metabolisme i l’activitat de les interneurones”, afegeix Juan Nácher. Els resultats proposen que els efectes positius del tractament amb EPO sobre malalties del sistema nerviós podrien ser causats, almenys en part, per un control restrictiu de l’hormona sobre les neurones inhibidores, que facilitaria la plasticitat de les neurones excitadores, afavorint canvis en la seua connectivitat i actuant sobre el balanç entre excitació i inhibició, que es troba alterat en diferents malalties del sistema nerviós central.     Referència article: Curto, Y., Carceller, H., Klimczak, P. et al. Erythropoietin restrains the inhibitory potential of interneurons in the mouse hippocampus. Mol Psychiatry (2024). https://doi.org/10.1038/s41380-024-02528-2
La investigació, liderada per Francisco Dasí, professor del Departament de Fisiologia (UV) i coordinador del Grup de Recerca en Malalties Rares Respiratòries (ERR) d’INCLIVA, ha estat publicada a la revista Antioxidants. El treball, finançat per la Societat Espanyola de Pneumologia Pediàtrica, la Societat Valenciana de Pneumologia i amb fons europeus FEDER, implica la determinació del perfil oxidatiu en cèl·lules de l’epiteli nasal de pacients amb DCP, concretament a les cèl·lules epitelials nasals (NEC). Francisco Dasí explica que els resultats de la investigació “mostren la presència d’un desequilibri REDOX (desequilibri entre substàncies oxidants i reductores) en pacients amb DCP”. Les substàncies oxidants afecten altres constituents com l’ADN, els lípids i les proteïnes, i en disminueixen la funcionalitat, cosa que pot provocar mutacions a l’ADN, mentre que les substàncies reductores afavoreixen l’equilibri i el funcionament de l’ADN, els lípids i les proteïnes. Segons Dasí, el desequilibri REDOX favorable a un estat reductor “suposa una nova visió que aplana el camí per a intervencions terapèutiques dirigides i estratègies de tractament personalitzades per a individus afectats per DCP”. En estudis previs realitzats per altres grups de recerca s’havia observat la presència de nivells elevats de 8-isoprostà (un marcador d’oxidació lipídica) al condensat d’aire exhalat de xiquets amb DCP, cosa que suggeria la implicació de l’estrès oxidatiu a la fisiopatologia de la malaltia. Tot i això, l’estrès oxidatiu no s’havia determinat en el teixit afectat. La DCP té una prevalença sobre un 7.500 nascuts vius. El seu diagnòstic presenta una sèrie de desafiaments importants, cosa que provoca que, encara que la majoria de les persones afectades desenvolupen símptomes en l’edat pediàtrica, un percentatge significatiu de casos no són diagnosticats fins a l’edat adulta. “Són, per tant, necessàries noves estratègies que permeten el diagnòstic precoç de la malaltia”, explica Francisco Dasí. La discinèsia ciliar primària és un trastorn autosòmic recessiu poc freqüent (en ell les dues còpies del gen han d’estar mutades perquè la malaltia o tret es desenvolupe) que es caracteritza per una alteració del moviment dels cilis, cosa que provoca un transport mucociliar ineficaç que provoca la inflamació crònica de les vies respiratòries aèries (foses nasals, boca, faringe). La conseqüència és l’acumulació de secrecions en el tracte respiratori superior i inferior (aquest últim format per bronquis, tràquea o laringe, entre d’altres), cosa que fa que els individus amb DCP siguen propensos a infeccions recurrents a orelles, nas i pulmons. A més, el trastorn predisposa els pacients a una inflamació crònica en el tracte respiratori inferior.    Metodologia L’estudi va consistir en la inclusió prospectiva de trenta-cinc pacients amb DCP i trenta-cinc individus control sans. Als participants en l’estudi se’ls van extraure cèl·lules de l’epiteli nasal ciliat (NEC), on es van determinar les espècies reactives de l’oxigen (ROS), les espècies reactives del nitrogen (RNS), el glutatió (GSH), el Ca2+ intracel·lular, el potencial de la membrana plasmàtica i el dany oxidatiu en lípids i proteïnes. Aquest treball ha estat finançat mitjançant beques de la Societat Espanyola de Pneumologia Pediàtrica i de la Societat Valenciana de Pneumologia. Part de l’equipament utilitzat en aquest treball ha estat finançat per la Generalitat Valenciana i cofinançat amb Fons Europeus de Desenvolupament Regional (FEDER Comunitat Valenciana, 2014-2020).    Referència article: Reula A., Castillo-Corullón S., Armengot M., Herrera G., Escribano A., Dasí F. «RedoxImbalance in Nasal Epithelial Cells of Primary Ciliary Dyskinesia Patients». Antioxidants (Basel). 2024 Feb 2;13(2):190. Doi: https://www.mdpi.com/2076-3921/13/2/190. PMID: 38397788; PMCID: PMC10885940.
Les futures generacions tindran un rol clau en l’avenir d’aquest planeta. Per això, educar-les en el desenvolupament sostenible i fomentar una consciència ecològica és de gran rellevància perquè puguen valorar-lo i cuidar-lo. En aquest context, el passat 10 de març es va celebrar a la Facultat de Magisteri de la Universitat de València la segona edició del Congrés sobre Sostenibilitat Curricular i ODS (Objectius de Desenvolupament Sostenible) en la formació universitària. Entre els ponents hi van participar professors de diferents universitats espanyoles i alguns convidats com Jennie Winter, de la Universitat de Plymouth Marjon; l’escriptor i professor Enrique Javier Díez, de la Universitat de Lleó, i el director de la revista Mètode, Martí Domínguez. Al congrés es va presentar la sostenibilitat com un concepte que cal entendre i aplicar a tots els aspectes de la institució, però com s’arriba a aquest objectiu? Per a Jennie Winter, degana d’ensenyament i lectura de la Universitat de Plymouth Marjon, «un dels objectius per contribuir al desenvolupament sostenible és l’educació de qualitat», atès que «és un esforç col·laboratiu i que varia en funció del país». «El que succeeix a la universitat és molt important, ja que almenys el 80% dels assistents acaben en un lloc de lideratge», va ressaltar la ponent, que va indicar la importància de generar una consciència més ecològica i potenciar el pensament crític en els estudiants. Natividad Miguel Salcedo, subdirectora de Relacions Internacionals, Qualitat i Sostenibilitat de la Universitat Politècnica Superior d’Osca, va incidir en la rellevància d’integrar els ODS en les assignatures i activitats impartides en el centre educatiu.   La sensibilització ambiental i inculcar els valors ambientals en els joves va ser l’objectiu compartit per tots els ponents, per tal de «despertar la llavor ecològica de cara al futur», en paraules de Montserrat López Mújica, del Departament de Filologia Moderna de la Universitat d’Alcalà de Henares. «Ens enfrontem a una crisi ecològica sense precedents», va emfatitzar. En molts casos, els docents involucren l’alumnat en activitats sostenibles, com la gestió de residus (marxa ASPACE HUESCA) o l’elaboració de pòsters i exposicions sobre temes de sostenibilitat. Però, com va indicar Alfredo Juan Grau, professor de Finances Empresarials de la Facultat d’Economia de la Universitat de València, «encara queda molt camí a recórrer».   Els docents van mostrar gran interès a aportar una consciència més ecològica als seus alumnes, i es van proposar activitats innovadores i futurs projectes per aconseguir-ho. «Cal focalitzar el problema a les aules i aconseguir que l’alumnat obtinga aquests conceptes transversalment sostenibles», va ressaltar Amparo Hurtado Soler, vicedegana de Transformació Docent, Innovació i Igualtat de la Facultat de Magisteri de la Universitat de València. El 2015, l’Assemblea de les Nacions Unides va aprovar els ODS. A Espanya, es va imposar en 2021 l’obligatorietat d’incloure la sostenibilitat en tots els plans d’estudi. Raquel Herrera Espada, vicerectora adjunta de Qualitat de la Universitat Rey Juan Carlos, va descriure el procés de promoure una educació més sostenible com a desafiant, i va indicar com es van trobar des de persones amb problemes ideològics cap a les mesures propostes fins a aquells molt implicats en la temàtica. Entre els problemes trobats, la vicerectora va destacar la necessitat de més informació i finançament per implementar els ODS en l’educació. Enrique Javier Díez, escriptor i professor del Departament de Didàctica General, Específiques i Teoria de la Universitat de Lleó, va presentar el seu llibre titulat Pedagogía del decrecimiento. L’escriptor va emfatitzar la falta d’equilibri actual entre l’estil de vida de la societat actual i l’explotació dels recursos terrestres, i va indicar que «no és possible el creixement continu en un planeta limitat». Amb una influència de pensament d’índole anticapitalista, el professor va ressaltar l’emergència climàtica i ecològica que afecta avui dia el planeta, i va denunciar com «la humanitat corre al precipici amb la seua forma de vida». Fent referència al títol d’aquest congrés, l’autor va explicar com el decreixement és una altra manera de relacionar-nos amb el món i la necessitat d’aprendre a viure amb menys per millorar el nostre equilibri amb el planeta. «Som ecodepenents i hem d’aprendre a viure amb la resta d’espècies», va finalitzar l’escriptor. Uns dels principals objectius que comparteixen els docents és ensenyar l’alumnat perquè es qüestione i plantege els seus dubtes i inquietuds. Així, alguns dels participants des de la Univeristat de València, com Maria Alcantud, professora d’anglès del Departament de Didàctica de la Llengua i la Literatura, o Yolanda Echegoyen, del Departament de Didàctica de les Ciències Experimentals i Socials, van exposar com és possible instruir als alumnes en sostenibilitat, incloent-hi textos i activitats relacionades amb el desenvolupament sostenible en les seues lliçons, per a transmetre als alumnes una consciència ecològica i més sensible als problemes que afecten la societat d’ avui dia des d’un enfocament transversal. Les professores María Calero i Tatiana Pina, del Departament de Didàctica de les Ciències Experimentals i Socials, van ressaltar el seu treball per crear consciència sobre el malbaratament alimentari i incitar els joves a detectar el problema i buscar solucions. En la jornada es va presentar la metàfora com «un gran element comunicatiu», en paraules de Martí Domínguez, director de la revista Mètode i professor de la Universitat de València. Les vinyetes gràfiques en premsa s’adapten al moment i context social, podent promoure canvis en l’opinió pública i emprant-se com a mètode de divulgació científica per crear debat i consciència sobre un tema tan rellevant actualment com la sostenibilitat. En definitiva, una jornada de xerrades amb les quals abastar el desenvolupament sostenible des de diferents punts de vista. On els docents van compartir la seua motivació d’inculcar una consciència ecològica i el pensament crític en els seus alumnes i la societat, promovent el lema d’aprendre en decreixement per viure millor necessitant menys.
L’estudi constata una notable adaptació de certs organismes del fitoplàncton a l’escalfament global. Es tracta de les diatomees, microorganismes en forma d’algues marines, que intervenen en la producció d’oxigen i captura de carboni, fet que contribueix significativament a la regulació climàtica dels ecosistemes marins i afavoreix, per tant, la salut del planeta. El treball aprofundeix específicament en l’adaptació de la diatomea Skeletonema marinoi a les temperatures creixents resultants de l’escalfament global. I determina que, al llarg de 60 anys, les temperatures òptimes de les S. marinoi han augmentat en ~1°C, cosa que significa una major capacitat per prosperar en temperatures més altes. Aquesta adaptació ha provocat canvis en les taxes de creixement i mida cel·lular de les diatomees, fet que probablement millora la capacitat de captació de nutrients a les S. marinoi modernes. Per obtindre resultats, l’equip s’ha basat en el mètode de recerca back in time, que consisteix a tornar a la vida llavors de les plantes terrestres en període de letargia, ubicades a l’arxiu sedimentari del llit marí. “Aquest enfocament ens va permetre analitzar els canvis en la població de diatomees al llarg del temps i comprendre els seus mecanismes adaptatius”, explica Mara Segòvia, investigadora Erasmus+ a la Unitat de Zoologia Marina de l’ICBiBe (Universitat de València) i una de les autores de l’article en Nature Climate Change. “En examinar els canvis en les temperatures òptimes, la mida cel·lular i els patrons d’expressió gènica dels ceps de S. marinoi ressuscitats –procedents dels últims 60 anys–, la investigació ofereix idees importants sobre la resposta de l’espècie als canvis ambientals”, afegeix la científica. El marc de la investigació ha estat el mar Bàltic, que ha emergit com un entorn particularment rellevant per estudiar els efectes del canvi global. La profunditat més baixa i el menor intercanvi d’aigua, en comparació amb altres cossos d’aigua marina, permeten que els impactes del canvi climàtic i l’eutrofització –contaminació derivada de l’excés de nutrients procedents de l’activitat humana– siguen més palpables i evidents. “Això converteix el mar Bàltic en un laboratori natural ideal per observar i comprendre els efectes de l’escalfament global als ecosistemes marins, fet que proporciona idees valuoses per abordar els desafiaments ambientals a nivell global”, comenta Mara Segòvia. A més, l’estudi va identificar modificacions en els patrons d’expressió gènica relacionats amb el metabolisme del nitrat en ceps moderns cultivats a altes temperatures i va aclarir les bases genètiques de les respostes adaptatives. “El nostre plantejament, basat en ceps ressuscitats, demostra el potencial d’adaptació de les diatomees marines naturals a l’augment de les temperatures a mesura que avança l’escalfament global, i exemplifica un ritme d’evolució realista, que és un ordre de magnitud més lent que l’estimat per l’evolució experimental”, conclou el director de la investigació, Conny Sjöqvist (Universitat d’Abo Akademi, Finlàndia). Referència: Temperature optima of a natural diatom population increases as global warming proceeds. G. S. I. Hattich, S. Jokinen, S. Sildever, M. Gareis, J. Heikkinen, N. Junghardt, M. Segovia, M. Machado & C. Sjöqvist. Nature Climate Change (2024) https://www.nature.com/articles/s41558-024-01981-9
L’autor del treball, Joaquín Jiménez-Puerto, investigador del Departament de Prehistòria, Arqueologia i Història Antiga de la Universitat de València, destaca que amb les tècniques arqueològiques convencionals no s’han pogut desxifrar les narratives dels ídols, tot i ser unes peces que des de fa dècades han despertat una gran fascinació i misteri en la investigació arqueològica. Aquestes peces, molt freqüents a la meitat sud de la península Ibèrica, han estat trobades en coves i contextos funeraris megalítics de fa uns 5.000 anys, en el període de l’edat del coure.  Els ídols oculats estan tallats principalment en os i pedra, i mostren les creences religioses i les pràctiques socials dels seus creadors, a més d’explicar les interaccions culturals i l’expansió de grups humans a la península Ibèrica. Específicament, l’anàlisi d’aquests artefactes suggereix una connexió cultural significativa entre la regió del riu Serpis; la cultura d’Almeria, situada més al sud, i la vall del Tajo, al nord.  “Aquesta vinculació destaca una possible ruta d’intercanvi i difusió d’idees i tècniques entre àrees geogràfiques que, encara que separades per centenars de quilòmetres, compartien trets simbòlics comuns a les seues expressions artístiques”, destaca Joaquín Jiménez-Puerto, investigador del programa Prometeu per a grups d’excel·lència de la Generalitat Valenciana.  L’eina basada en algoritmes de visió per ordinador que ha utilitzat aquest investigador conclou que des del jaciment de la Pastora d’Alcoi aquest art es va expandir cap a l’oest i el nord, de manera que l’eix dels rius Xúquer i Tajo va ser el límit més septentrional, i l’eix del Segura i el Guadiana la frontera sud i oest, en una datació posterior. Així, són nombroses les peces arqueològiques de l’eix del Guadiana o l’actual zona propera a Madrid, datades posteriorment a les dels jaciments valencians.  “L’anàlisi de patrons visuals en objectes de cultura material ha estat una part central de la pràctica arqueològica, però ha depés típicament de mètodes qualitatius. Amb l’arqueologia digital, hi ha hagut un interès creixent a desenvolupar tècniques més objectives i quantitatives per comparar i classificar objectes basats en atributs visuals”, explica Jiménez-Puerto.  En l’article es presenta una metodologia que, a partir de 100 imatges, empra algorismes de visió per ordinador i aprenentatge automàtic per extreure descriptors visuals robusts dels patrons decoratius de les imatges i les agrupa de manera no supervisada.    Referència article: J. Jiménez-Puerto: «Beyond the naked eye: Employing machine learning and computer vision to explore Iberian oculated idols decorative patterns». Journal of Archaeological Science: Reports 55 (2024) 104521. DOI: https://doi.org/10.1016/j.jasrep.2024.104521     Peu de foto annex:
La complexitat d’un organisme emergeix del genoma, el llibre que conté les instruccions del seu ADN per a la vida. El mètode per llegir aquest llibre –la seqüenciació– ha evolucionat cap a la lectura de fragments cada vegada més llargs del genoma. En aquest camp, un grup de recerca liderat per l’Institut de Biologia Integrativa de Sistemes (I2SysBio), centre mixt de la Universitat de València (UV) i el Consell Superior d’Investigacions Científiques (CSIC), ha millorat un programa informàtic propi capaç de descobrir nous trànsits –molècules d’ARN per sintetitzar proteïnes i crear teixits– a partir de la seqüenciació amb instruments de lectura llarga; i assignar-los una funció en la formació de l’organisme. Així ho ha publicat Nature Methods. La seqüenciació de lectura llarga (long-read sequencing) és la tercera generació de mètodes de seqüenciació del genoma. Davant la lectura de fragments curts, que analitza uns 200 nucleòtids, els mètodes de lectura llarga poden obtindre lectures 100 vegades més llargues, cosa que deixa menys buits en la informació del genoma per emplenar mitjançant eines bioinformàtiques. Aquesta va ser una de les raons perquè Nature Methods el considerara ‘Mètode de l’Any 2022’. Uns anys abans, el 2018, la investigadora Ana Conesa, aleshores a la Universitat de Florida, va desenvolupar un programa informàtic anomenat SQANTI per analitzar la informació que s’extreia mitjançant aquests mètodes de lectura llarga. Ara, el seu equip de recerca a l’I2SysBio ha publicat una millora substancial d’aquest programari que es pot utilitzar lliurement en els principals sistemes comercials que utilitzen seqüenciació de lectura llarga, Pacific Biosciences (PacBio) i Oxford Nanopore Technologies (ONT). “Les tècniques de lectura llarga analitzen millor la complexitat dels trànsits i el transcriptoma humans”, comenta Conesa. Això identifica la porció del genoma que es llig a cada cèl·lula per donar lloc a teixits i òrgans. Així, un únic gen pot donar lloc a una gran diversitat de trànsits, mitjançant petits canvis en l’estructura d’ARN que codifica, i amb ells de proteïnes amb funcions cel·lulars diferents. “La seqüenciació de lectura curta no pot resoldre aquest puzle. La lectura llarga reconstrueix millor la complexitat funcional del transcriptoma humà i això és clau per estudiar determinades malalties, sobretot de tipus neurològic i càncer”, sosté la investigadora del CSIC. Entendre millor la complexitat de l’organisme i les malalties La versió publicada ara –SQANTI3– soluciona alguns problemes anteriors derivats de la degradació de l’ARN i introdueix millores notables. El programa és capaç de descobrir nous trànsits que no eren a les bases de dades del genoma que usen aquests programes informàtics. A més, mitjançant tècniques d’Intel·ligència Artificial, el programari pot assignar informació funcional per al nou trànsit, “cosa essencial per entendre la complexitat funcional de l’organisme i de les malalties”, remarca Conesa. Per desenvolupar aquest programa informàtic s’ha utilitzat el clúster de computació Garnatxa de l’I2SysBio, que disposa de 15 nodes de computació capaços d’oferir 950 fils de còmput en paral·lel. A més, el grup Genòmica de l’Expressió Gènica que dirigeix Ana Conesa a l’I2SysBio participa a ELIXIR, una de les infraestructures estratègiques per a Fòrum Estratègic Europeu sobre Infraestructures de Recerca (ESFRI) que permet a laboratoris de ciències de la vida de tot Europa compartir i emmagatzemar les vostres dades. En el desenvolupament de SQANTI3, hi han col·laborat la Universitat de Florida i Pacific Biosciences. Referència: SQANTI3: curation of long-read transcriptomes for accurate identification of known and novel isoforms. Nature Methods (2024). Pardo-Palacios, F. J., Arzalluz-Luque, A., Kondratova, L. et al. https://doi.org/10.1038/s41592-024-02229-2
ESI, de l’empresa Clarivate Analytics, és una compilació d’informació estadística construïda amb les dades de Web of Science que mostra les tendències científiques emergents, així com els autors, les institucions, els documents, les revistes i els països que destaquen en cada camp de recerca. Analitza més de 12 milions d’articles en més de 12.315 revistes durant un període d’11 anys. Enguany analitza 9.228 institucions, per 8.557 en 2023. ESI és una ferramenta que permet analitzar la productivitat científica d’una institució i comparar el rendiment professional del seu personal investigador amb el d’altres centres. En la versió institucional d’ESI, la Universitat de València és tercera en tres classificacions més: en publicacions altament citades (aquelles en l’1% més citat en un camp de recerca en un any específic), amb 720 papers; en articles candents (publicats els dos últims anys i que han rebut un nombre molt alt de cites els últims dos mesos, 32 articles); i en articles d’impacte (suma d’articles candents i articles altament esmentats), amb 721 papers. En la versió d’ESI per àrees de coneixement, i en el cas de cites d’articles científics, en Ciències Agrícoles la UV repeteix la posició mundial número 91 (1a d’Espanya), és segona estatal en Física, i avança set posicions en Economia i Negocis, de forma que es manté com la millor a escala nacional i en la posició mundial 195. De les 18 matèries en què participa en aquest apartat, la UV és el primer centre valencià en 15 d’elles. Atenent matèries per nombre de papers publicats, la UV és primera d’Espanya en Economia i Negocis (posició mundial 118), segona en Física i en Psiquiatria/Psicologia, i tercera en Química. En aquestes quatre àrees, la institució es troba entre les 200 millors del món. En articles altament citats i articles d’impacte, sempre segons matèries, la Universitat de València, a més d’ocupar la posició mundial 33 i primera d’Espanya en Ciències Agrícoles, també és primera d’Espanya en Geociències i també en el camp de la Microbiologia (rang 1-2).    Més informació (Servei d’Anàlisi i Planificació UV): https://ir.uv.es/c39Nweo InCites Essential Science Indicators (ESI): https://ir.uv.es/m1kzWtE
L'estudi, els resultats del qual han sigut publicats recentment en la revista d'alt prestigi Advanced Composites and Hybrid Materials (IF=20), presenta una solució pionera per a convertir la calor residual de baix grau en electricitat, abordant així els desafiaments del canvi climàtic i avançant cap a un desenvolupament més sostenible. La clau de l'èxit radica en la utilització de lignina, un subproducte abundant de la indústria paperera, per a crear hidrogels amb propietats termoelèctriques. Aquests hidrogels es revelen com a materials sorprenentment eficaços per a la termoelectricitat iònica, de manera que obrin noves possibilitats en el camp de la generació d'energia.  L'equip va avaluar diverses composicions per a entendre com variacions en les concentracions de lignina, tipus d'electròlits, concentracions d'agents entrecreuants i electròlits afecten el rendiment termoelèctric iònic dels hidrogels. L'hidrogel optimitzat, impregnat amb un electròlit de KOH 6 M, va demostrar una sorprenent conductivitat iònica de 226.5 mS/cm i un coeficient Seebeck superior de 13 mV/K, la qual cosa culmina en un factor de potència excepcional de 3831 µW/m·K2, generant una destacada figura de mèrit iònica (ZTi) de 3.75. “Aquests valors superen a la majoria dels materials d'última generació, establint aquest hidrogel derivat de lignina com un dels materials termoelèctrics iònics més eficients coneguts fins hui”, explica Mario Culebras. El professor de la Universitat de València afig que “aquest emocionant avanç marca una fita en la busca de solucions sostenibles per a la generació d'energia i destaca la capacitat de la ciència per a transformar subproductes en fonts valuoses d'innovació”. En l'equip d'investigació han participat Nicolas Menendez, Ángela Quero Montés, Mohammad Ali Nasiri, Andres Cantarero i Clara Gomez per part de la Universitat de València; Jorge García-Cañadas per part de la Universitat Jaume I de Castelló;  i Muhammad Muddasar per part de la Universitat de Limerick que signa com a autor principal de l'article.   El treball ha sigut possible gràcies al finançament obtingut pels dos grups d'investigació en els projectes CONVERSUS (PID2021-124845OA-I00) finançat per MCIN/AEI/ 10.13039/501100011033 i la “European Union NextGenerationEU/PRTR” i el projecte NXTGENWOOD (2019PROG704) finançat per DAFM. L'article es pot consultar ací.
Aquesta estructura és similar a l’observada en el forat negre central de la galàxia M87, la qual cosa suggereix que aquests camps magnètics intensos poden ser comuns a tots els forats negres i apunta a la possible existència d’un doll ocult en SgrA*, com l’existent en M87*. Aquests resultats han sigut publicats aquest dimecres en ‘The Astrophysical Journal Letters’.  Al maig de 2022 la col·laboració del Telescopi Horitzó de Successos (EHT) va presentar la primera imatge de Sgr A*, el forat negre supermassiu del centre de la nostra galàxia, a uns 27.000 anys llum de la Terra. Aquella imatge mostrava un aspecte sorprenentment similar al del forat negre de la galàxia M87, malgrat ser més de mil vegades més xicotet i menys massiu que aquest. Ara, l’EHT acaba de publicar la versió polaritzada de la imatge de SgrA*. Estudis previs de M87* en aquest tipus de llum havien confirmat la presència de camps magnètics intensos i organitzats, relacionada amb l’emissió de potents dolls de material a velocitats pròximes a la de la llum. Basant-se en aquest treball, les noves imatges de SgrA* han revelat que el mateix podria estar ocorrent en el centre de la nostra galàxia.  “El que estem observant ara és la presència de camps magnètics intensos, retorçats i organitzats prop del forat negre en el centre de la Via Làctia”, afirma Sara Issaoun, investigadora del Programa Einstein de Beques Hubble de la NASA en el Centre d’Astrofísica/Harvard i Smithsonian, i co-líder del projecte. “El fet que Sgr A* exhibisca una estructura de polarització sorprenentment similar a la d’un forat negre molt més gran i potent com és M87*, ens ha permés deduir que els camps magnètics intensos i organitzats exerceixen un paper fonamental en la interacció dels forats negres amb el gas i la matèria que els envolta”, ha afegit.  Llum polaritzada traça camps magnètics  La llum és una ona electromagnètica que, a vegades, oscil·la en una direcció preferent. És llavors quan parlem de “llum polaritzada”. A pesar que aquest tipus de llum és habitual en el nostre dia a dia (des de les ulleres de sol polaritzades o les càmeres de fotos, fins als sistemes de cinema 3D), per als ulls humans resulta indistingible de la llum no polaritzada. Quan hi ha un fort camp magnètic, les partícules de plasma que envolten els forats negres emeten radiació amb un patró de polarització perpendicular al camp. Això possibilita reconstruir l’estructura magnètica en aquestes regions i observar amb detall el que està ocorrent en les proximitats dels forats negres.  “Les imatges de llum polaritzada del gas incandescent calent prop dels forats negres ens permeten deduir de manera directa l’estructura i intensitat dels camps magnètics que travessen el flux de gas i matèria que alimenta al forat negre, així com el que expulsa”, afirma Angelo Ricarte, investigador del Black Hole Initiative Institute de la Universitat d’Harvard, i co-líder del projecte. “La llum polaritzada ens ofereix valuosos coneixements sobre l'astrofísica, les propietats del gas i els mecanismes que ocorren mentre un forat negre s’alimenta”.  Forat negre canviant i dinàmic  Però obtindre imatges de forats negres amb llum polaritzada no és tan fàcil com posar-se unes ulleres de sol polaritzades. La tecnologia que hi ha darrere porta dècades desenvolupant-se i per fi, en aquesta dècada, estem començant a recollir els seus fruits. “Hem hagut de desenvolupar algorismes pioners per a recuperar el feble senyal polaritzat d'aquests forats negres. Des de la Universitat de València, hem aportat dades de calibratge fonamentals per a l’anàlisi d’aquestes observacions; dades que també ens han servit per a detectar el reflex polaritzat de matèria orbitant el forat negre” [https://links.uv.es/hYICy1R], declara Iván Martí Vidal, professor titular del Departament d’Astronomia i Astrofísica de la Universitat de València i membre de l’EHT.  Forats negres universals  Comptar amb imatges i dades de tots dos forats negres supermassius en llum no polaritzada obri noves oportunitats per a comparar i contrastar forats negres de diferents grandàries i masses. A mesura que la tecnologia avance, és probable que aquestes imatges revelen encara més secrets sobre els forats negres i les seues possibles similituds o diferències.  “Fa molt temps que estem buscant el possible doll de matèria emanant del nostre centre galàctic. Aquesta nova imatge polaritzada ens diu que el doll hauria de ser ací, però encara no el veiem. És una qüestió intrigant que encara ens queda per esclarir”, declara Alejandro Mus, doctor en Física per la Universitat de València i membre de l’EHT.  L’EHT ha dut a terme diverses observacions des de 2017 i es preveu que torne a observar Sgr A* a l’abril de 2024. Cada any, les imatges milloren a mesura que l’EHT incorpora nous telescopis, una major amplada de banda i noves freqüències d’observació. Les expansions previstes per a la dècada vinent permetran obtindre pel·lícules de Sgr A* amb una alta fiabilitat, la qual cosa podria revelar la presència d’un doll ocult i permetre als astrònoms observar característiques de polarització similars en altres forats negres. Mentrestant, l’ampliació de l’gEHT a l'espai proporcionarà imatges dels forats negres més nítides que mai.  300 investigadors  La col·laboració de l’EHT compta amb la participació de més de 300 investigadors d’Àfrica, Àsia, Europa, i Amèrica del Nord i del Sud. Aquest esforç internacional té com a objectiu capturar les imatges de forats negres amb un nivell de detall sense precedents, mitjançant la creació d’un telescopi virtual de la grandària de la Terra. Amb el suport d’una inversió internacional considerable, l’EHT connecta telescopis existents mitjançant sistemes innovadors, donant lloc a un instrument completament nou amb la major potència de resolució angular aconseguida fins al moment.  Els telescopis involucrats en l’EHT són ALMA, APEX, el IRAM 30-meter Telescope, el IRAM NOEMA Observatory, el James Clerk Maxwell Telescope (JCMT), el Large Millimeter Telescope (LMT), el Submillimeter Array (SMA), el Submillimeter Telescope (SMT), el South Pole Telescope (SPT), el Kitt Peak Telescope, i el Greenland Telescope (GLT). Les dades foren correlacionades al Max-Planck-Institut für Radioastronomie (MPIfR) i a l’Observatori Haystack del MIT.  El processament posterior va ser realitzat dins de la col·laboració per un equip internacional en diferents institucions, amb una participació molt destacada de l’Instituto de Astrofísica de Andalucía (CSIC).  El consorci EHT inclou tretze institucions interessades, a més de molts altres instituts d’investigació a tot el món, incloent-hi l’IAA-CSIC: l’Institut d’Astronomia i Astrofísica d’Acadèmia Sinica, la Universitat d’Arizona, la Universitat de Chicago, l’Observatori d’Àsia Oriental, la Universitat Goethe de Frankfurt, l’Institut de Radioastronomia Mil·limètrica, el Gran Telescopi Mil·limètric, l’Institut Max Planck de Radioastronomia, l’Observatori Haystack del MIT, l’Observatori Astronòmic Nacional del Japó, l’Institut Perimeter de Física Teòrica, la Universitat de Radboud i l’Observatori Astrofísic Smithsonian.  Referències Aquesta investigació va ser presentada en dos articles per la col·laboració de l’EHT publicats en ‘The Astrophysical Journal Letters: “First Sagittarius A* Event Horizon Telescope Results. VII. Polarization of the Ring i “First Sagittarius A* Event Horizon Telescope Results. VIII. Physical Interpretation of the Polarized Ring   https://iopscience.iop.org/article/10.3847/2041-8213/ad2df0 https://iopscience.iop.org/article/10.3847/2041-8213/ad2df1
P- Què et va portar a iniciar "Diari d'una científica" i com creus que ha impactat en la percepció pública de la ciència? R- Doncs la meua idea era transmetre a la societat què féiem els científics, perquè tothom sap què fa un infermer o un massatgista o qualsevol altre treball, però els científics mai se sap molt bé què fem ací dins del laboratori, llavors la meua idea era donar-li visibilitat a això. I també un altre paper molt important és el de donar visibilitat a la investigació que es fa a Espanya, que sembla que està poc valorada i crec que cal tindre-la en valor. P- Com a biotecnóloga i divulgadora científica, quin creus que és el major desafiament en comunicar temes científics complexos al públic general? R- Per a mi totes les divulgacions són un repte. La meua idea sempre és intentar no llevar informació, sinó baixar-la. Explicar fàrmacs, com funciona una vacuna o com es desenvolupa un càncer són coses molt concretes i molt tècniques, però sempre intente recolzar-me de grafismes o d'exemples del dia a dia perquè a la persona li arribe tota la informació i no sempre deixar-la simplificada, és a dir, que arribe realment la ciència com és. P- Com abordes la responsabilitat de comunicar informació precisa i verificada en un entorn on la desinformació científica és comuna? Sent el pes de la ciència en els meus muscles (bromeja). Sempre intentem ser conscients del que estem comunicant, sobretot hi ha temes molt sensibles, uns altres que menys, però sempre els abordem sent conscients que parlem en veu de la ciència, no parlem nosaltres com a persones amb la nostra opinió, sinó sempre amb la ciència a la mà i donant-nos suport en l'evidència científica, amb l’objectiu que al final es done visibilitat real al que fa, com és la ciència, per què es prenen decisions sobre la base d'ella… Tot això són eines que a les persones els pot ajudar en el seu dia a dia. P- Com creus que la pandèmia ha afectat la percepció pública de la ciència i la seua importància en les nostres vides? R- A partir de la pandèmia crec que hi ha hagut un canvi, no a tot el món, però si que hi ha persones que potser mai s'havien interessat per la ciència i per necessitat bàsica de supervivència en eixe moment van decidir interessar-se per la ciència per a resoldre els seus dubtes i ara s'han quedat amb eixe interés, almenys en els meus seguidors així ho perceb. I s'han quedat perquè els continua interessant i han vist que són capaços d'entendre-la. Al final sembla que sempre siga eixa la barrera, creure que “no ho entendré mai” o “això és només per a científics”, i jo intente llevar eixa barrera perquè realment la gent s'adone que la ciència està en qualsevol lloc i pot ser útil per a ells. P- Amb la proliferació de desinformació en les xarxes socials sobre la vacunació contra el coronavirus, com creus que podem abordar eficaçment aquests desafiaments i promoure la confiança en la ciència? com ho gestiones tu en el teu canal? R- Doncs repetint i repetint fins a l'avorriment moltes coses que potser es donen per òbvies, però no són òbvies per a tothom. Mai cal donar per fet que tothom sap alguna cosa, cal anar sempre a allò més bàsic, explicar tot amb lògica, amb sentit comú… Al final la ciència té un perquè, té un fil i a la gent si li dones unes raons amb sentit comú doncs ho creuran més fàcilment que si li ho expliques perquè sí, i sobretot sempre secundada per l'evidència científica. I això comporta explicar com funciona la ciència. Llavors, al final veuen que és un tot, que es dona suport a una cosa amb l'altra i senten que la ciència és una eina molt útil per al seu dia a dia, i aprenen a veure-la allà on abans no la veien. P- Parla'ns sobre la teua aportació a aquest congrés, quins aspectes destacats has compartit en la teua ponència davant el públic assistent? R- Doncs principalment l'eina de la divulgació en el cas concret dels virus. A l'hora de comunicar Virologia cal tindre algunes coses en compte, perquè si dius alguna cosa que no puguen entendre pots generar pors i inseguretats, i això s'ha vist molt clar amb la pandèmia. Cal tindre molta cura a l'hora de comunicar aquestes coses i donar sempre seguretat. P- Consideres rellevant organitzar aquest tipus de congressos que congreguen a experts de diverses disciplines dins del camp de la Virologia? R- Sí, sobretot per als estudiants és molt important perquè és el que després s'estaran trobant en un futur. Els congressos científics és una cosa que entre els científics és molt normal, és la forma que tenim els científics de comunicar el que estem fent dins del nostre laboratori, a banda dels articles, però no tot està en els articles. Llavors és una manera de conéixer-nos entre tots, saber que està fent un ací i l'altre allà i fer com a pinya. Al final la ciència és tot en equip, però un equip que és mundial. Llavors és una cosa que es trobaran sempre i si comencen a moure's prompte en aquests entorns molt millor per a ells. P- Des de la teua perspectiva com a divulgadora científica, consideres que la Virologia representa una especialitat amb perspectives sòlides en el món professional per als estudiants que estan considerant aquesta àrea d'estudi? R- Jo soc una apassionada dels virus, llavors no sé si soc molt objectiva en aquest cas. A mi des del batxiller em van cridar l'atenció perquè són entitats molt xicotetes que són capaces de fer grans coses. I, a més, a nivell d'investigació ens donen molta informació, poden donar eines per a aplicar després a fàrmacs com per exemple en el cas de Pilar Domingo amb la fagoterapia. Els virus són un món molt gran, on hi ha molt encara per descobrir i tenen també molt a aportar-nos. Jo crec que la Virologia, a més d’allò bàsic relacionat amb la salut, també té molt més a oferir-nos en altres àmbits. No cal pensar-ho sols com una cosa mèdica, sinó també com a eines que es poden utilitzar per a indústria, per al medi ambient, per a l'entorn… Hi ha molta eixida, semblant a la biotecnologia, i aplicada a la Virologia els poden donar eines per a altres eixides que no siga només la mèdica.
Les imatges obtingudes, que s’han estudiat mitjançant tècniques de ressonància magnètica cardíaca, han permés observar el paper dual que té el greix epicàrdic, que, encara que no sempre es correspon amb més obesitat, sol estar relacionat amb l’acumulació de greix en altres òrgans (greix visceral). D’una banda, l’obesitat representa un factor de risc per a les malalties cardiovasculars, mentre que, de l’altra, les malalties ja establertes tendeixen a seguir un curs més benigne en els pacients obesos.  En l’estudi, publicat en la revista Diagnostics, es va comprovar que pacients amb un elevat greix epicàrdic (>35ml/m2) presenten infarts més extensos, però també que, unavegada aquests infarts extensos s’han produït, el greix sembla exercir un efecte beneficiós i preserva la funció sistòlica (que es refereix a la capacitat del cor per contraure’s i bombar sang cap al cos) i la dilatació del ventricle esquerre en la fase crònica (que fa que el múscul cardíac es debilite i aprime, per la qual cosa és incapaç de bombar de forma eficient la sang necessària a tot el cos).  Els investigadors principals han estat els doctors Vicente Bodí, catedràtic del Departament de Medicina de la Universitat de València, coordinador del Grup de Recerca Traslacionalen Cardiopatia Isquèmica d’INCLIVA i cap de Secció del Servei de Cardiologia de l’Hospital Clínic de València; i César Ríos i Héctor Merenciano, del mateix grup de recerca d’INCLIVA; així com José Gavara, del Centre de Biomaterials i Enginyeria Tissular de la Universitat Politècnica de València.  L’infart agut de miocardi amb elevació del segment ST (IAMEST) consisteix en l’oclusió sobtada d’una artèria coronària, habitualment per un coàgul, i és una de les causes principals de morbiditat i mortalitat a tot el món. El teixit adipós epicàrdic és un dipòsit de greix biològicament actiu amb efectes moduladors en el miocardi ubicat al voltant del cor i al llarg de les branques coronàries principals. Diversos estudis han relacionat l’extensió del teixit adipós epicàrdic amb la presència d’esdeveniments cardiovasculars adversos.  No obstant això, en pacients amb infart agut de miocardi, l’associació del teixit adipós epicàrdic amb l’infart agut de miocardi i la funció cardíaca a penes ha estat investigada i hi ha controvèrsia en els resultats existents. Per això, cal més investigació clínica i bàsica per entendre el paper que compleix el teixit adipós epicàrdic després d’un infart agut de miocardi, així com les possibles implicacions terapèutiques.  L’estudi s’ha desenvolupat durant els últims dos anys gràcies a un registre prospectiu de pacients de l’Hospital Clínic de València. Es van seleccionar 221 pacients donats d’alta entre el 2010 i el 2016 després d’un primer infart agut de miocardi reperfós (el flux sanguini del qual s’ha restablit) i amb estudi de ressonància magnètica cardíaca en la primera setmana. D’aquests 221 pacients, 167 van ser reestudiats amb ressonància magnètica cardíaca al cap de 6 mesos després de l’infart agut de miocardi amb elevació del segment ST.  En l’estudi hi han participat, a més, els investigadors d’INCLIVA i professors de la Universitat de València Francisco Javier Chorro, coordinador del Grup de Recerca en Electrofisiologia cardíaca experimental; Julio Núñez, coordinador del Grup de Recerca en Insuficiència Cardíaca; i Juan Sanchis, coordinador del Grup de recerca en Cardiologia Clínica.    Referència del’article: Gavara J., Merenciano-Gonzalez H., Llopis-Lorente J., Molina-García T., Perez-Solé N., de Dios E., Marcos-Garces V., Monmeneu J. V., López-Lereu M. P., Canoves J., et al. «Impact of EpicardialAdiposeTissue on InfarctSizeandLeft Ventricular SystolicFunction in Patientswith Anterior ST-Segment ElevationMyocardialInfarction». Diagnostics. 2024; 14(4):368. https://doi.org/10.3390/diagnostics14040368
Es tracta d’una trobada en què anualment participen més de 500 empreses i administracions públiques, i 50 entitats acadèmiques, i que constitueix un dels esdeveniments europeus més importants sobre R+D+i i transferència de coneixement. Evolving Therapeutics, spin-off de la Universitat de València (UV), ha participat en la taula rodona de casos d’èxit RedOTRI-CRUE a Transfiere 2024. La investigadora Ramon i Cajal de la UV i cofundadora de l’empresa, Pilar Domingo-Calap, va ressaltar la importància de la transferència i, si cal, del desenvolupament de noves solucions biotecnològiques per combatre bacteris resistents, molts d’ells a múltiples antibiòtics i sense tractaments disponibles fins ara. La submissió química suposa un problema de seguretat ciutadana, especialment per a les dones. Des del Fòrum Transfiere, Tania Mariel Godoy Reyes va explicar la solució que han desenvolupat des de la spin-off Celentis (OpticalSens), per a aquest problema. OpticalSens és una empresa reconeguda i participada per la Universitat de València (UV) i la Universitat Politècnica de València (UPV) que comercialitza sensors de detecció de drogues de submissió química i sensors de senescència, tot i que treballa en el desenvolupament de sensors químics i biomarcadors d’alt valor científic i industrial. Manuel Quesada Vilar va presentar Matteco, una spin-off de la Universitat de València, pionera en el desenvolupament de nous catalitzadors i elèctrodes per a la producció d’hidrogen verd com a pas per accelerar la descarbonització de l’economia global. MicroLab Biotech SL, una altra spin-off de la Universitat de València, va ser presentada per Giuseppe Meca de Caro. L’empresa desenvolupa matèries actives d’origen natural basades en extractes botànics i productes fermentats per microorganismes, que serveixen de substrat per a la formulació de productes bioestimulants/biocontrol i per al desenvolupament de bioconservants per a aliments i que allarguen la vida útil. El Research Centre ha actuat com a espai on es donen a conèixer prototips capdavanters procedents de grups de recerca i spin-offs universitàries, centres tecnològics, entitats privades i startups. Durant els tres dies del Fòrum Transfiere en el marc de l’Elevator Pitch s’han presentat amb breus discursos prototips i projectes de recerca internacionals als àmbits de Salut, Sostenibilitat, Construcció Sostenible, Fabricació Avançada, Universitats Internacionals i Tecnologies Disruptives.  Web del fòrum Transfiere amb el calendari d’actes, fent clic ací.
Durant la reunió, que tingué lloc a l’edifici del rectorat, l’equip liderat per María Dolores Pitarch, catedràtica de Geografia i delegada de la rectora per a programes Universitat-Societat, va presentar un detallat informe en format llibre basat en els resultats obtinguts durant els últims tres anys de treball en col·laboració amb els equips de les 7 universitats originals de l’Aliança FORTHEM. Són: Dijon (França), Jyväskylä (Finlàndia), Mainz (Alemanya), Opole (Polònia), Palerm (Itàlia), Riga (Letònia), València (Espanya)] i Sibiu (Romania).  Entre altres i pel que fa al personal investigador, es planteja que les universitats poden desenvolupar estructures d’incentius que reconeguen la recerca internacional, que proporcionen assistència personalitzada i puguen donar formació específica sobre l’accés als fons de recerca de la UE. Pel que fa als estudiants, plantegen incloure informació sobre oportunitats d’internacionalització en temes específics, a través de matèries o cursos, per donar-los una perspectiva global. A més, caldria impulsar una estratègia per promoure la internacionalització dels estudiants, entre d’altres qüestions.  El projecte FIT FORTHEM té per objectiu modelar un enfocament de transformació de quàdruple hèlix en cooperació amb l’acadèmia, la indústria, la governança i la ciutadania per establir l’agenda de recerca futura universitària; eliminar els desavantatges específics tant de les institucions com dels investigadors i estudiants mitjançant l’intercanvi d’infraestructures, tecnologies, coneixements i serveis; o desenvolupar nous models, processos i estructures de suport per enfortir la cooperació interinstitucional.  El projecte FIT FORTHEM, finançat pel programa Horitzó 2020 de la Unió Europea, ha estat un catalitzador per al desenvolupament i la implementació de diverses metodologies dins de l’Aliança FORTHEM. Aquestes propostes de millora tenen el suport d’una investigació exhaustiva i l’aplicació pràctica de diferents enfocaments durant el transcurs del projecte, que inclouen una enquesta amb diversos milers de respostes, grups de discussió i entrevistes en profunditat.  L’Aliança FORTHEM, de la qual és membre la Universitat de València, ha tingut un paper fonamental en l’intercanvi de coneixements i experiències entre les institucions associades. A la reunió de l’11 de març, els membres de l’equip presents (Maria Dolores Pitarch, Investigadora Principal de FIT FORTHEM; Esteban Sanchís, IP de FORTHEM a la UV i Isabel Mendoza, FelizFajardo, Jose Javier Serrano, Lola Garzón i Jose Manuel Barrueco) van expressar la seua gratitud per l’oportunitat de compartir les seues recomanacions i analitzar-ne la implementació a la UV, amb la qual cosa enfortir la qualitat de la recerca.    Més informació: Projecte FIT FORTHEM.  Aliança FORTHEM.  Recomanacions propostes fent clic ací.
Així, Àngela Vidal Verdú (investigadora doctoral), ha dut a terme a l’IES Sant Agustí d’Eivissa el seminari “Life in plastic, it’s fantastic!” i l’activitat pràctica titulada “Descobrint la bioprospecció microbiana en el laboratori”, en la qual s’ha posat de manifest que la contaminació per plàstic és un problema ambiental que afecta ja tots els ecosistemes del planeta. Així, es van tractar els avantatges i desavantatges que presenta aquest material tan imprescindible. “Per a aportar solucions, des de la biotecnologia es treballa en la bioremediació microbiana, és a dir, l’estudi i utilització de microorganismes o de les seues activitats per degradar aquests compostos contaminants”, explicà Àngela Vidal.  En el taller es va aprendre què és la bioprospecció i la bioremediació microbiana, i es va dur a terme una activitat pràctica on va descobrir com es pot treballar amb els microorganismes en el laboratori de microbiologia. També es van explicar les diferents maneres de cultivar microorganismes, la importància de mantindre l’esterilitat i com es poden identificar quins són els microorganismes que s’han aïllat en els diferents medis de cultiu.  A més, el mateix divendres 15 de març, Paola Corbín (investigadora doctoral) ha acostat a l’IES Sa Colomina d’Eivissa un seminari, “Microorganismes i l’ésser humà” i una activitat pràctica titulada “La carrera per la vacuna contra el mal vermell”, amb què s’ha abordat el món microbià i algunes de les seues curiositats, amb un èmfasi particular en els bacteris i la seua relació amb l’ésser humà. Així, s’ha aprofundit en el paper dels probiòtics, bacteris beneficiosos per a la salut humana, revelant les raons per les quals són un pilar central en el context de la recerca científica a la Universitat de València.  En la segona part, l’estudiantat s’ha convertit en científiques i científics a la recerca del disseny d’una vacuna oral basada en probiòtics contra la malaltia del mal vermell. A través d’un enfocament pràctic, han aprés i aplicat procediments essencials, com ara el sembrat de cultius en placa Petri, la comprensió de la modificació genètica i la realització d’un assaig ELISA per a la detecció d’un antigen.  El programa Amgen TransferCiència 2024, organitzat per la biotecnològica Amgen i la Fundació Catalana per a la Recerca i la Innovació (FCRI en les seues sigles catalanes), pretén millorar l’aprenentatge de les ciències, amb especial atenció en la biotecnologia i la genètica.
P- Què és el microbioma i per què és important per a la nostra salut? R- Els microbiomes ho són tot, perquè els microorganismes estan a tot arreu, han estat en la superfície del planeta des que es va originar la vida, no com nosaltres que portem ací molt poquet de temps. A tot arreu hi ha microbiomes, per exemple, en el nostre intestí hi ha un microbioma que últimament estem descobrint l'important que és per a la salut, fins i tot per al nostre cervell. En la mar, en la terra, en els sòls, a tot arreu hi ha un microbioma, és a dir un conjunt de microorganismes que són essencials perquè funcionen les coses de manera correcta. P- Com pot el coneixement del microbioma influir en la prevenció i tractament de malalties? R- En el cas de l'intestí, per exemple, s'ha vist que hi ha alguns bacteris que són patògenes, i en canvi hi ha unes altres que ens protegeixen. Llavors, a força d'estudiar quins microorganismes creixen en diferents persones amb diferents afectacions o sanes, es pot anar identificant quins són, i buscant els gens responsables d'eixa patogenicitat podem intentar solucionar-los. P- Com pot la divulgació científica contribuir a millorar la comprensió pública dels últims avanços en la investigació del microbioma? R- Per a mi la divulgació no és només una obligació, sinó que és una necessitat. Quan entenc alguna cosa sobre la naturalesa, en el meu cas sobre microorganismes, em sembla meravellós i il·luminador, i el que necessite és transmetre eixa il·lusió i eixa bellesa a la resta de la gent perquè crec que poden gaudir el mateix que jo. I després, d'altra banda, està el tema de prendre decisions informades sobre les coses, no deixar-se enganyar per les pseudociències i per coses que no estan fonamentades, tindre un poc de criteri a l'hora de decidir de què et pots fiar i de què no et pots fiar i, òbviament, això és fonamental. P- Quins desafiaments has trobat en comunicar conceptes complexos relacionats amb els microorganismes a audiències diverses? R- El principal problema que m'he trobat és que moltes vegades la gent, i en concret els periodistes, no saben què preguntar-te, llavors recorren a les preguntes tòpiques. I el repte és aconseguir desviar eixa pregunta tòpica cap a alguna cosa que siga interessant, per a atraure a eixa persona al teu àmbit.  P- Centrant-nos en el 2n Congrés de Virologia en el qual ens trobem, que ha sigut organitzat enterament per l'estudiantat del màster de Virologia de la UV, com valores la rellevància i l'impacte d'aquest congrés per a la seua formació i desenvolupament professional? R- El que em meravella és que els alumnes de màster siguen els que organitzen un congrés tan ben muntat, això és xocant, i també em sembla fantàstic que hi haja una assignatura que tinga com a part d'ella muntar un congrés. Jo quan estudiava, evidentment, fins que no vaig ser molt major, no vaig saber com calia fer aquestes coses. I després, l'intercanvi d'opinions i de coneixements entre diferents investigadors perquè sempre és una cosa molt positiva, és una cosa molt necessària. Em fa pena no tornar a tindre 20 anys per a apuntar-me a aquest màster, crec que és molt atractiu per la forma en què està organitzat. P- Des dels més de 25 anys que t’avalen com a investigador i divulgador científic, quin missatge li transmetries als estudiants que assisteixen a aquest congrés? R- Que facen allò que els apassione. Cal fer alguna cosa que t'apassione perquè si no estàs perdut, estaràs en un treball rutinari en el qual no ho passaràs bé. En canvi, si fas alguna cosa que t'apassiona, segur que tiraràs avant d'una forma o una altra.
El Centre d’Investigacions sobre Desertificació (CIDE, UV-CSIC-GVA) participa en un nou estudi que analitza com algunes espècies vegetals, les plantes facilitadores, contribueixen a establir altres plantes en condicions climàtiques adverses. En l’estudi, recentment publicat en la revista Ecology Letters, hi ha, a més, investigadors del King’s College de Londres (Regne Unit) i del Centre de Recerca Ecològica i Aplicacions Forestals (CREAF, UAB–IEC–UB-CSIC-Generalitat de Catalunya) , de la Universitat Autònoma Madrid i de la Universitat de Jaén. Les plantes es distribueixen geogràficament al nostre planeta en funció de diferents variables, entre elles les condicions climàtiques. Si aquestes condicions varien, poden tindre efectes notables sobre aquesta distribució. Aquest estudi analitza de quina manera les plantes facilitadores ajuden a establir-ne d’altres en condicions climàtiques diferents de les del seu nínxol habitual, cosa que contribueix a l’estructura de les comunitats vegetals així establertes. Els resultats de l’estudi mostren que les plantes facilitadores proporcionen una protecció, en forma de coberta vegetal, per a altres espècies que tindrien molt complicat sobreviure en ambients més càlids i àrids, o amb temperatures més fredes. “Gràcies a aquest efecte protector, noves generacions de plantes es poden establir amb èxit en zones allunyades del seu òptim climàtic. Per contra, les comunitats vegetals del sotabosc així establertes veurien compromesa la seua supervivència si aquesta coberta vegetal protectora desapareguera”, explica Miguel Verdú, investigador del CSIC al CIDE. El treball es va dur a terme a 28 localitats al llarg del sud de la península ibèrica. L’àrea mostrada abasta un ampli rang de condicions ambientals tant en termes de temperatura com de precipitació, incloent-hi tres tipus climàtics principals: el clima mediterrani, majoritàriament cap a les zones centre i oest; el clima semiàrid, que cobreix majoritàriament la part oriental de la regió d’estudi; i el clima alpí-mediterrani, als cims muntanyosos. Es van registrar un total de 26.252 individus de 141 espècies vegetals diferents. Facilitació davant del canvi Les implicacions d’aquests resultats són molt importants en el context actual de canvi climàtic. L’amortiment davant d’altes temperatures podria ser clau en el manteniment de la biodiversitat i dels serveis ecosistèmics que aquesta ofereix als climes típicament mediterranis, on les temperatures extremes poden ser letals per a les plàntules. “Aquesta funció facilitadora permet l’establiment d’espècies menys adaptades a les condicions àrides, però també afavoreix l’establiment en ambients freds de les altes muntanyes mediterrànies, actuant llavors com un reservori d’espècies adaptades al canvi climàtic”, aclareix María A. Pérez Navarro, primera autora d’aquest estudi i investigadora al CREAF i al Departament de Geografia del King’s College de Londres (Regne Unit). El tipus d’estudi desenvolupat per aquest equip permet observar patrons de distribució de plantes posant el focus d’atenció en les condicions microclimàtiques, enfront dels estudis habituals que analitzen les condicions climàtiques a una escala macro. Aquest canvi d’escala suposa un salt en els estudis en ecologia de plantes. Referència: Pérez-Navarro, M. A., Lloret, F., Molina-Venegas, R., Alcántara, J. M. & Verdú, M. (2024). Plant canopies promote climatic disequilibrium in Mediterranean recruit communities. Ecology Letters, 27, e14391. DOI: https://doi.org/10.1111/ele.14391
Es tracta d’una eina intuïtiva i escalable que facilita l’accés a les anàlisis evolutives més avançades: permet a qualsevol professional rastrejar les diferents poblacions del virus dins d’un mateix pacient i estudiar-ne els canvis adaptatius associats amb la transmissibilitat, la patogenicitat o l’administració de tractaments. En el projecte també han participat el Departament de Microbiologia Clínica de l’Hospital Clínic de Barcelona, el CIBER de Malalties Infeccioses (CIBERINFEC), l’Institut de Biomedicina de València (IBV-CSIC) i el CIBER d’Epidemiologia i Salut Pública (CIBERESP). “Després de validar el programari amb conjunts de dades conegudes, ho hem aplicat amb èxit a un nou cas, i hem aconseguit revelar interessants dinàmiques poblacionals i evidències devolució adaptativa. En el futur, volem aplicar VIPERA a l’estudi d’altres organismes que afecten sostingudament un mateix pacient, com el VIH o bacteris com Mycobacterium tuberculosis”, explica Mireia Coscollá, investigadora de l’I2SysBio. La importància d’aquest treball és que analitza les infeccions cròniques, més patogèniques o transmissibles, com a font potencial de noves variants del SARS-CoV-2 preocupants. “Amb l’informe generat, es pot analitzar com evoluciona el virus al llarg de la infecció”, explica Miguel Álvarez Herrera, investigador de l’I2SysBio i primer signant de l’article. Fins ara no existia una eina que integrés i estandarditzés l'anàlisi de l'evolució intrapacient de SARS-CoV-2. L’ús de VIPERA és senzill i genera un informe fàcilment interpretable. A més, és de codi obert i escalable. “Aplicant aquesta eina hem analitzat en profunditat una infecció crònica, revelant l’aparició de mutacions associades amb fuita immune i variants de preocupació”, destaca Jordi Sevilla, coprimer signant de l’article. Aquest treball és part del projecte CNS2022-135116, que ha estat finançat per la Unió Europea NextGenerationEU/PRTR, el Ministeri de Ciència i Innovació, la Generalitat Valenciana, el Consell Europeu de Recerca, el Ministeri d’Indústria i Competitivitat, i pels Fons FEDER. El treball computacional es va fer a Garnatxa, el clúster de computació d’alt rendiment (HPC) de l’Institut de Biologia Integrativa de Sistemes (I2SysBio).   Referència article: https://doi.org/10.1093/ve/veae018
Es tracta d’una trobada en què participen més de 500 empreses i administracions públiques, i 50 entitats acadèmiques, i que constitueix un dels esdeveniments europeus més importants sobre R+D+i i transferència de coneixement. El Research Centre actua com a espai on es donen a conèixer prototips capdavanters procedents de grups de recerca i spin-offs universitàries, centres tecnològics, entitats privades i startups. Durant els tres dies del fòrum Transfiere en el marc de l’Elevator Pitch es presentaran amb breus discursos prototips i projectes de recerca internacionals als àmbits de Salut, Sostenibilitat, Construcció Sostenible, Fabricació Avançada, Universitats Internacionals i Tecnologies Disruptives. OPTICALSENS és una empresa reconeguda i participada per la Universitat de València (UV) i la Universitat Politècnica de València (UPV) que comercialitza sensors de detecció de drogues de submissió química i sensors de senescència, tot i que treballa en el desenvolupament de sensors químics i biomarcadors d’alt valor científic i industrial. MATTECO TEAM és una companyia centrada en el desenvolupament de materials avançats per a la producció d’hidrogen verd i la descarbonització, en un context en què l’hidrogen verd ha esdevingut un vector energètic crucial per eliminar les emissions de carboni de grans indústries, com la siderúrgica i la química, o dels sectors de la mobilitat i el transport de llarga distància. MicroLab Biotech es presentarà a l’àmbit de prototips i projectes de recerca internacionals a l’àmbit agroalimentari. És una empresa de biotecnologia que treballa per produir matèries actives basades en microorganismes i extractes botànics destinats a l’agricultura i la indústria alimentària. A més, EVOLVING THERAPEUTICS participarà en la presentació de casos d’èxit des de RedOTRI-CRUE Universidades Españolas. Es tracta d’una spin-off ubicada al Parc Científic de la Universitat de València que planteja solucions biotecnològiques per a la prevenció, el diagnòstic i el tractament de bacteris patògens resistents, amb una metodologia basada en fags i des del plantejament global One Health.    Web de fòrum Transfiere amb el calendari d’actes, fent clic ací.
P- Podries explicar què són els bacteris multiresistents i per què representen un desafiament significatiu per a la salut pública i la medicina moderna? R- Són bacteris que hui dia han adquirit la capacitat de poder viure en presència d'antibiòtics. Amb la qual cosa, si abans érem capaços de tractar una infecció bacteriana amb amoxicil·lina doncs ara ja no podem, perquè els bacteris ara s'han fet multiresistents. És un problema mundial que causa més d'un milió de morts a l'any. Per a què ens fem una idea, ací a Espanya els accidents de trànsit causen unes 1.000 morts a l'any i amb el problema dels bacteris multiresistents estem entre 10.000 i 15.000 morts anuals ja al nostre país, per tant, estem davant un problema real que requereix de solucions a curt termini. P- Com a directora del grup de Virologia Ambiental i Biomèdica del I2SysBio, podries explicar breument els últims projectes d'investigació en els quals està immers el grup? R- Davant aquesta situació, que es coneix ja com la pandèmia silenciosa, des del nostre grup d'investigació el que intentem fer és desenvolupar i implementar noves estratègies de control basades en virus de bacteris, en fagos. Es coneix que els virus en general són dolents, causen infeccions, però nosaltres el que fem és utilitzar eixa capacitat de matar cèl·lules per a usar-los com a eines de biocontrol, biotecnològiques o en biomedicina.  La nostra idea és anar a l'ambient, perquè aquests virus, aquests fagos, són les entitats biològiques més abundants del planeta, llavors els buscarem en l'ambient, per a matar de forma molt eficaç i de forma molt precisa i personalitzada un bacteri diana. Això ho fem des d'una aproximació de salut global One Health, segons la qual combatrem bacteris que causen infeccions en humans, en animals, en plantes i fins i tot en l'ecosistema. La nostra idea és desenvolupar i implementar aquestes estratègies que són molt noves per a fer tractaments en pacients que no tenen solució, però també com a eines diagnòstic i de prevenció.  P- Eres cofundadora i directora científica de Evolving Therapeutics, una spin-off de la Universitat de València que desenvolupa solucions biotecnològiques per a la prevenció, el diagnòstic i el tractament de bacteris patògens resistents, amb una metodologia basada en fagos, podries explicar-nos en què consisteix la fagoterapia i com podria revolucionar el tractament d'infeccions bacterianes resistents als antibiòtics, especialment en el context de la salut nacional? R- La fagoterapia consisteix en l'ús d'aquests fagos, aquests virus ambientals, per a matar de forma molt precisa, sense efectes secundaris, un bacteri que hui dia no té tractament. La fagoterapia a Europa no està regulada encara, però a Espanya és possible utilitzar-les com a tractament compassiu, és a dir, com a tractament d'últim recurs en pacients que tenen una infecció crònica causada per un bacteri que no té tractament.  Per tant, en el nostre grup d'investigació i, a través de nostra spin-off Evolving Therapeutics, el que fem és una producció de fagos terapèutics amb els quals podrem, en última instància, salvar vides, ajudar pacients a millorar la seua qualitat de vida.  Això, a més, ho fem també en veterinària o en camps de cultiu. Des de l'empresa també hem sigut pioners a utilitzar els fagos com a tractament de biocontrol en vinyes, en una vinya a les illes Balears contra el bacteri Xylella fastidiosa, que hui dia també és un patogen molt problemàtic. P- Pots compartir-nos alguns avanços en el desenvolupament de teràpies antivirals basades en fagos? R- En la clínica hem realitzat ja 6 tractaments ací a Espanya com a tractament compassiu, i alguns d'ells amb resultats molt prometedors. Estem parlant de persones que, en el nostre cas quasi sempre tenen fibrosi quística, que és una malaltia genètica que els fa tindre -a grans trets- problemes pulmonars associats a una mucositat que fa que s'adquirisquen bacteris, que cresquen i els colonitzen, molts casos bacteris multiresistents, sense tractament. Realitzem tractaments senzills amb fagos nebulizados perquè arriben bé al pulmó en uns 10 dies i hem vist que els pacients són capaços, en pocs dies després del tractament, de recuperar un poc la seua qualitat de vida, millorar l'expectoració, perden moc i milloren també la seua capacitat pulmonar. Per tant, estem millorant les seues vides gràcies a la fagoterapia. P- Com a professora del màster en Virologia de la Universitat de València, i en concret coordinadora de l'assignatura Jornades Científiques, podries compartir la teua opinió sobre la rellevància d'aquest congrés per a la formació de l'estudiantat del màster? R- Ací l'interessant és que a València som un pol de virologia molt fort, des de fa dos anys tenim el màster en Virologia i, aquesta assignatura en concret “Jornades i Seminaris científics” té dos blocs: En el primer bloc portem a un convidat expert i els estudiants han de generar una xicoteta presentació basada en el que podrà parlar el ponent. I la segona part és la creació del Congrés, ells han d'organitzar des de dins el Congrés, tindre el seu President, Vicepresident, una comissió científica… i, per tant, crec que és una part molt important que li dona als estudiants un altre tipus de millores.
“L’ús de bacteriòfags (virus que només infecten bacteris i no les nostres cèl·lules eucariotes), la tecnologia CRISPR (a base de modificacions genètiques, on les proteïnes Cas poden activar-se, cosa que permet retallar i destruir l’RNA dels bacteris i virus ) i la nanotecnologia són una solució que cada vegada té evidències més clares contra la presència creixent d’aquests bacteris resistents”, afirma Ana Melero, del Departament de Farmàcia, Tecnologia Farmacèutica i Parasitologia de la UV.  Segons els especialistes, les estratègies recomanables per fer front a aquest problema s’han de fer a diferents nivells. Així, “cal augmentar la consciència del pacient sobre la situació i les mesures per reduir noves resistències, disminuir el mal ús o abús actual de fàrmacs, millorar la selectivitat dels tractaments i identificar nous antibiòtics, incloses molècules petites i enfocaments més complexos, com ara fàrmacs biològics”, explica Juan Aparicio, investigador de la Universitat Complutense de Madrid.  El que ha portat a aquesta situació asseguren que ha estat el mal ús d’antibiòtics tradicionals (abús per a l’ús humà), l’ús massiu de mesures higienitzants, l’ús excessiu d’antibiòtics en l’agricultura o la pesca i la incorrecta administració o finalització de tractaments.  En la investigació, es van entrevistar personatges rellevants en el camp dels sistemes avançats d’administració de fàrmacs per reduir o evitar les resistències als antibiòtics. Es tracta de Claus-Michael Lehr (Saarland University, Alemanya) i Clive Prestidge i Nicky Thomas (els dos de la University of South Austràlia, Austràlia), juntament amb l’esmentat Richard J. Roberts.  La investigació explica les barreres que han de travessar els fàrmacs per arribar a la zona on han d’actuar, per exemple, per via oral, el pH àcid de l’estómac que degrada molts fàrmacs. Després una vegada arriben a la zona on estan els bacteris, han de travessar l’anomenat biofilm, que és un tipus de gel que es forma quan diversos bacteris formen una colònia amb aigua, carbohidrats i proteïnes que secreten, i que serveix de protecció a la colònia. Una vegada els medicaments travessen aquest biofilm i arriben al bacteri, n’han de superar principalment la coberta externa.  En aquest treball de perspectiva, hi han participat especialistes del comitè científic jove de la societat internacional Controlled Release Society: Chelsea Thorn, Nikhar Viswakarma i Juan Aparicio, i l’article tingué el seu germen en la trobada anual de la societat. La revista Drug Delivery and Translational Research està associada a la CRS. L’editora d’aquest article és Mª José Alonso (premi Nacional de Recerca, Premi Jaume I).     Referència de l’article: Aparicio-Blanco, J., Vishwakarma, N., Lehr, C. M. et al. «Antibiotic resistance and tolerance: What can drug delivery do against this global threat?». Drug Deliv. and Transl. Res. (2024). https://doi.org/10.1007/s13346-023-01513-6
Aquesta ajuda es dirigeix a enfortir una línia de recerca encaminada a la síntesi de noves estructures MOF amb defectes d’interés al sector del medi ambient, com va informar l’ICMol. Els MOF són compostos químics tridimensionals, cristal·lins i porosos, les característiques excepcionals dels quals els fan útils per a múltiples aplicacions en àrees tan diverses com l’emmagatzematge i la separació de gasos, l’intercanvi iònic o la catàlisi, entre d’altres. Graduada en Ciències Químiques a la Universitat d’Alcalà (2014), Abánades es va doctorar a la Universitat de Glasgow i, l’any següent, va obtindre una beca del programa Marie Sklodowska-Curie, finançada pel Consell Europeu de Recerca (ERC). Actualment és investigadora post-doctoral Juan de la Cierva del Ministeri de Ciència i Innovació a l’ICMol, un centre acreditat amb el segell d’Unitat d’Excel·lència Maria de Maeztu. Isabel Abánades va guanyar en 2024 el prestigiós Premi Talent Jove a la categoria de Ciència, en l’onzena edició d’aquests guardons, que organitzen el diari Levante-EMV i CaixaBank. La concessió d’aquesta beca suposa un altre pas significatiu en la carrera científica d’Abánades, donat el caràcter altament competitiu d’aquest programa, que en la modalitat Retaining selecciona 15 persones per a desenvolupar un projecte de recerca a qualsevol universitat o centre d’Espanya o Portugal. A la convocatòria de 2023, el programa va rebre 292 sol·licituds. El 46% eren dones i la mitjana d’edat, d’uns 35 anys. Les beques de La Caixa s’estenen durant 3 anys i tenen una dotació màxima de 305.000 euros per a tot aquest període. A més de salaris competitius, el programa ofereix formació transversal per potenciar la carrera científica independent com a opció de futur professional i fomentar la innovació i el lideratge, dues qualitats que Abánades ja va acreditar quan va ser seleccionada per participar al Lindau Nobel Laureate Meeting de 2022, el fòrum mundial de joves líders del futur a què es convida 600 assistents de més de 100 països pel seu talent i compromís social.
Aquest nou fàrmac -desenvolupat per l'empresa biotecnològica ARTHEx Biotech S.L., a partir d'investigacions inicials realitzades en el grup de Genòmica Traslacional Humana de l'Institut de Biotecnologia i Biomedicina (BIOTECMED)- serà el primer en la categoria de blocadors de microRNAs que s'avaluarà en Distròfia Miotònica tipus 1(DM1), i el primer que aconsegueix fases clíniques en ARTHEX Biotech. L'Administració de Medicaments i Aliments dels Estats Units (FDA) ha autoritzat la spin-off de la UV a iniciar l'assaig en dues fases per a testar la seguretat del fàrmac i la seua activitat. S'espera que el primer pacient s'inscriga en el segon trimestre de 2024. L'assaig ArthemiR™ és un estudi de de doble cec, controlat amb placebo i d'augment de dosi que s'espera inscriga a participants amb distròfia miotònica tipus 1 (DM1) clàssica. L'objectiu principal és determinar la seguretat i tolerabilitat de dosis ascendents úniques i múltiples de ATX-01 en participants amb DM1. ARTHEx també investigarà la resposta a nivell muscular a través de biomarcadors. A més, els criteris de valoració clínics de l'assaig inclouran mesures relacionades amb la funció muscular, els resultats informats pels pacients i les mesures de qualitat de vida. “Rebre l'autorització de la FDA per a iniciar el nostre primer estudi en humans, ArthemiR™, per a ATX-01 en DM1 és una fita important per a ARTHEX i per als pacients amb DM1 i les seues famílies que necessiten una opció terapèutica aprovada”, ha afirmat la Dra. Judith Walker, directora mèdica d’Arthex. “Planegem llançar l'estudi ArthemiR™ primer als EUA, seguit del Canadà i Europa”, ha afegit. Arthex Biotech és, des de 2020, una spin-off de la Universitat de València nascuda a la fi de 2019 del grup d'investigació de Genòmica Traslacional encapçalat pel catedràtic de Genètica Rubén Artero. El seu equip va descobrir amb anterioritat una nova diana terapèutica per a la DM1 i va inventar molècules que permetien recuperar símptomes de la malaltia. La invenció es va patentar i la prova de concepte, en un model animal, es va publicar en la revista Nature Communications. La UV va llicenciar posteriorment la patent a ARTHEx per a la seua explotació. ARTHEx treballa, a més, en el descobriment de fàrmacs per a identificar i desenvolupar moduladors de microRNA per a altres trastorns amb altes necessitats mèdiques no cobertes, incloses malalties genètiques com DM1. La seu d'aquesta empresa spin-off de la Universitat de València es troba en el Parc Científic de la institució acadèmica.
Així, la UV s’ha classificat en la posició 26 a Teledetecció (Rànquing de Xangai); en la 15 en Ciència i Tecnologia dels Aliments (Best Global Universities); la 48 en Enginyeria d’Aliments (Xangai) i en la mateixa matèria, en el lloc 40, en l’URAP. A més, en professions sanitàries durant el 2023 ha aconseguit el lloc 20 mundial en el Round University Ranking-RUR, el 17 en Ciències Agrícoles segons el Best Global i el 48 en Administració d’Empreses i Turisme (segons Xangai). A més, en els rànquings de personal investigador altament citat (HiCi) de la UV, cinc investigadors se situen al TOP 1% en nombre de cites per camp i any en la Web of Science Core Collection, segons el Highly Cited Researchers (HCR): Gustau Camps-Valls (Geociències), Francisco J. Barba (Ciències Agrícoles), Andrés Cervantes (Medicina Clínica), Juli G. Pausas (interdisciplinari) i Domingo Ribeiro-Soriano (interdisciplinari). En el cas de difusió de l’Índex h (DIH), elaborat pel grup DIH i que dóna a conèixer els científics residents a Espanya amb aquest paràmetre, els 7 més destacats són Eugenio Coronado (Química Inorgànica i Nuclear), Santiago Mas (Parasitologia), Eulogio Oset (Física Nuclear), José María Peiró (Psicologia Aplicada), Antonio Pellicer (Obstetrícia i Ginecologia), José Remohí (Biologia Reproductiva) i Alicia Salvador (Ciències del Comportament). En el cas del World Ranking of Scientists, es forma amb el personal científic que conforma el Top 2% d’autors més citats i es basa en publicacions i cites d’Elsevier’s Scopus® i la Stanford University. Destaquen Juli G. Pausas (Biologia Vegetal i Botànica, i Ecologia), Artemi Cerdá (Ciències del Medi Ambient, Agronomia i Agricultura), Francisco J. Barba (Agricultura, Química Orgànica i Ciència dels Aliments), Yolanda Picó (Ciències Mediambientals i Química Analítica) i Eugenio Coronado (Nanociència i Nanotecnologia, Química Inorgànica i Nuclear). D’altra banda, el Consell Superior de Recerca Científiques (CSIC) classifica personal investigador espanyol i estranger que treballa a Espanya segons les dades dels seus perfils públics personals en Google Scholar. Destaquen Carmen García (Índex h 227 i 264.051 cites); María Moreno Llácer (Índex h 220 i 201.886 cites), Vasiliki A. Mitsou (191 i 212.999), Dolores Corella (Índex h 114 i 124.104) i Yolanda Pico (Índex h 98 i 26.722). Aquestes dades han estat analitzades pel Servei d’Anàlisi i Planificació (SAP) de la Universitat de València per conèixer de les posicions obtingudes per la institució el 2023 en cadascun dels rànquings internacionals i nacionals en què s’ha classificat a nivell mundial, europeu , nacional i autonòmic. A més, inclou un estudi comparatiu amb la resta de sistemes universitaris en quatre àmbits geogràfics: mundial, europeu, sistema universitari espanyol (SUE) i sistema universitari valencià (SUV).    Enllaços: Informe de rànquings 2023: https://ir.uv.es/y0UQnQ9   Resultats destacats Universitat de València: https://ir.uv.es/595nt9U
“Igualment, un altre gran camp de batalla en l’adoctrinament de les dones va ser el de la moralitat sexual. Però novament en utilitzar de manera simultània l’exhibició del cos femení, en fotografies de caràcter pseudoeròtic, per al plaer visual masculí, obrien la possibilitat que algunes dones transformaren aquesta imatge concebuda com un objecte de desig en un subjecte sexual potencialment actiu”, explica Álvaro Álvarez. En els anys quaranta i cinquanta, Primer plano, Radiocinema, Cámara, Imágenes i Fotogramas van ser les cinc capçaleres més destacades i longeves d’aquest tipus de premsa, adreçada sobretot a dones, centrades també en moda, cosmètica, cuina o decoració i dirigides a lectores amb un nivell adquisitiu alt, però que als Estats Units tingueren “grans tiratges i una notable influència social”. Així, al marge dels models oficials de dona idealitzada (marededéus, santes, reines i altres figures històriques), en van sorgir unes altres: les estrelles cinematogràfiques, que, a causa de la seua enorme popularitat en una època en què el cinema era el gran entreteniment de masses, “cobrarien tanta o més rellevància que les anteriors”, explica Álvaro Álvarez, investigador postdoctoral del Departament d’Història Moderna i Contemporània de la Universitat de València fins fa tres mesos.  Aquestes actrius van projectar una imatge de la feminitat que no s’ajustava als cànons nacionalcatòlics, on la dona se supeditava a l’home i quedava reduïda a l’esfera privada, el matrimoni i la maternitat. Les revistes, per contra, van convertir les estrelles cinematogràfiques en un fenomen mediàtic, que tractava la seua trajectòria pública, però també la seua esfera privada, en què afloraven tensions i contradiccions al voltant dels rols de gènere i les expectatives familiars en casos com fracassos matrimonials o fins i tot durant el festeig, com va passar en la relació sentimental entre Amparo Rivelles i Alfredo Mayo, “una xica de dèsset anys, expressió de simpatia i ell, el galant de moda del cinema espanyol, prototip d’heroi franquista i que va ser plantat com a pretendent més sol·licitat d’Espanya quasi als peus de l’altar”, explica Álvaro Álvarez. En el cas espanyol, les lectores tenien la capacitat de reinterpretar i reapropiar-se de les imatges i els missatges transmesos per les estrelles de cinema, cosa que generava lectures disruptives i divergents de l’ideal de feminitat proposat. Si el règim utilitzava les estrelles de cinema de Hollywood per exalçar la superioritat de la tradició espanyola davant de la modernitat cosmopolita, a través de la imatge d’estrelles femenines, les lectores podrien identificar-se i intentar imitar tant la seua aparença física, la vestimenta com les actituds i els comportaments.  En aquest sentit, el seguiment informatiu també es feia quan la família creixia. “Potser el relat més redó fora el protagonitzat pels actors José María Seoane i Rosita Yarza”, recorda Álvaro Álvarez. Aquest va ser narrat per la premsa des que es van declarar nuvis fins al naixement dels seus fills i també es mostrava la seua plàcida vida familiar, si bé l’actriu va continuar amb la seua carrera professional, amb rodatges o gires teatrals que durant un temps l’apartaven de la seua descendència , el que xocava amb l’ideal franquista de família.     Referència article: Álvarez Rodrigo, Álvaro. (2024). «¡Mujer! Quiero hablar contigo». The construction of femininity through the fan magazines during the Early Francoism. Historia y Memoria de la Educación, (19), 437–469. https://doi.org/10.5944/hme.19.2024.36539
P- Podries explicar-nos l'estat actual de la investigació entorn del Coronavirus i, en concret, de les vacunes? R- En el nostre laboratori tenim diverses orientacions. Una línia de treball es basa a estudiar la relació del virus amb la cèl·lula, sobretot la resposta immune innata, que actua en 3 hores i per això és molt important. I, d'altra banda, tenim el desenvolupament de vacunes basades en Replicons RNA, són vacunes de nova generació. Hem comprovat que tenim una per al MERS d'Orient Mitjà i una altra per al SARS Coronavirus 2, que funcionen molt bé, però ara no sols basta que tingues una vacuna fantàstica en termes de protecció, sinó que ha de tindre rendiments que siguen competitius i en aquests moments estem pujant eixos rendiments. D'altra banda, quan tu vols aplicar una vacuna a humans, aquesta ha de passar unes regles de seguretat. En el laboratori per a produir la vacuna hem posat un promotor que funciona molt bé, per això ho hem posat, però com té un origen viral les agències que regulen l'administració dels medicaments no volen que el poses per si de cas. Llavors estem canviant eixe promotor, pujant rendiments… en definitiva, fent ja el Scale Up de la vacuna. P- Pel que fa al tema del COVID de llarga duració o COVID persistent, amb quina hipòtesi esteu treballant per a buscar tractaments o pal·liar els símptomes? R- La veritat és que eixe és un tema importantíssim. Jo, i tots els que treballem en el camp, li donem una importància extraordinària. Les estadístiques són terribles. Als Estats Units, el 20% de les persones que van passar un COVID amb una patologia elevada no s'han lliurat del virus. Ells creien que ja estaven millor, que estaven bé, però han comprovat que poden tindre fins a una combinació de 200 patologies diferents. Arribant a l'extrem que el 3% d'eixe 20% ja no pot tornar a treballar perquè està incapacitat, perquè té símptomes com a problemes de coàguls que fan que tinga dolor en una cama, o diverses patologies combinades, tenen boira al cap que no els permet raonar bé, és a dir, és terrible perquè els números són elevats en les persones que queden inutilitzades per a desenvolupar un treball normal. Ara comencen ja a aflorar publicacions amb solucions concretes. Aquesta gent necessita ajuda perquè el seu organisme no ha sigut capaç d'eliminar el virus, però hui dia aquestes ajudes ja existeixen. Combinant antivirals, administrant anticossos monoclonals que eliminen el virus o amb altres observacions de molt d'interés que s'han fet, es comencen a resoldre problemes de gent que no eixia del clot perquè encara tenia el virus dins, però que ara ja per fi el poden rebutjar amb ajuda mèdica.  P- La teua contribució al desenvolupament de vacunes contra el coronavirus ha sigut molt important, com han evolucionat les vacunes, és a dir, cal continuar vacunant-se anualment per a garantir la immunitat enfront dels nous ceps? R- Efectivament, jo m'he vacunat els últims 17 anys contra el virus de la grip per dues raons, una, perquè cada any pot vindre un cep diferent, perquè això ens ve de l'hemisferi nord amb els ocells migradors i cada any pot ser un virus diferent i has d'actualitzar la teua vacunació. Però hi ha una altra cosa que és també molt important. Simplificant molt hi ha dos tipus de vacunacions. A mi fa 60 anys em van vacunar amb una sola dosi per a cadascun dels virus, contra la pòlio, contra la pallola i contra la pigota, i ací em tens 60 anys després, amb només una vacunació estic protegit enfront d'eixes tres patologies. Tanmateix, això no passa en l'organisme quan la infecció és en les mucoses. Què són les mucoses? Com es diferencien de la resta de l'organisme? Les mucoses són aquelles zones de l'organisme que estan obertes a l'exterior, per exemple, els ulls, la boca, els pulmons, el tracte gastrointestinal… eixes zones, encara que induïsques una bona immunitat, aquesta és de poca duració, per tant, tu et poses la vacuna i abans que passe un any t'has d'administrar la segona dosi perquè no dura, perquè la immunitat en les zones obertes a l'exterior està tirant una quantitat de cèl·lules i d'anticossos al carrer i es consumeixen molt prompte. Per això és tan important vacunar-se tots els anys contra el virus de la grip, perquè cada any ens ve una variant, però també perquè la immunitat que tenim en les vies respiratòries disminueix al cap d'un any. P- Hui dia sembla que encara hi ha persones que tenen dubtes o preocupacions sobre les vacunes contra la COVID-19, com destacaries el paper crucial de la vacunació com a eina per a protegir la població contra el coronavirus i les seues variants? R- Bueno, jo això ho tinc molt clar. Jo m'estic vacunant tots els anys, ja porte cinc vacunacions, he eixit a més d'una vacunació per any. La gent s'ha de vacunar perquè si no corre un enorme risc per a per a ells, per a la seua dona, per als seus fills i per al seu entorn. Llavors el millor és reforçar la vacunació com s'ha fet sempre amb virus respiratoris com el de la grip o, per exemple, el virus respiratori Sincitial, que també és molt important en totes les edats. És important per als xiquets, per a la gent d'edat mitjana i per als majors. P- La desinformació entorn de les vacunes de la COVID-19 ha sigut un desafiament important en la lluita contra la pandèmia. Com creus que podem contrarestar eficaçment aquesta desinformació i fomentar una comprensió més precisa i de confiança de la importància i seguretat de les vacunes entre la població? R- El més important, efectivament, és la formació de la gent i, com és un tema difícil per a un conjunt de persones, el millor és divulgar el coneixement, que experts en diferents disciplines facen xarrades i els expliquen per què és bo que es vacunen, perquè estiguen protegits i no agafen una malaltia d'aquestes de llarga duració, per exemple. Això en alguns mitjans, docs no s'entén, no es pot forçar a ningú al fet que es vacunen, però el que sí que podem tractar de fer és explicar-li-ho tan bé com siga possible, que, si s'infecten i tenen una patologia important, els pot quedar una malaltia per a tota la vida. P- I parlant de formació, estem precisament en un congrés organitzat pels estudiants del Màster en Virologia de la UV. Ho vas tindre clar quan et van proposar participar com a ponent? R- Jo em dedique des de fa 35 anys als coronavirus, per alguna raó els vaig veure alguna cosa fa 35 anys, quan ningú sabia el que era un coronavirus. I els vaig triar per al meu estudi. Fa tres anys m'anava a jubilar, però em va fer molta pena jubilar-me i no aprofitar el potencial que teníem en eixe moment en el laboratori —amb postdoctorals i predoctorals de molt de nivell— per a desenvolupar una vacuna, ja que nosaltres durant molt de temps hem estat desenvolupant vacunes, no amb la intensitat d'ara, ni del tipus d'ara basades en uns replicons RNA… i llavors ací em tens treballant.  P- Com creus que aquest congrés pot contribuir al futur professional dels estudiants que es donen cita ací? R- És molt important per als estudiants, per a què s'enfronten a una audiència, per a què aprenguen a resumir... I és un entrenament fantàstic, tant si es queden en investigació com si no, perquè si treballen a farmacopees se'ls exigirà que comuniquen molt bé i que tinguen ordre en parlar, etcètera. És una formació excel·lent per a tothom. P- A la Universitat de València s'imparteix un dels dos únics màsters en Virologia de tota Espanya, creus que aquesta especialització és rellevant i prometedora en el context actual i futur de la ciència i la salut pública? R- Especialitats hi ha moltes, totes són interessants. La de la virologia certament és una d'elles. Les infeccions per virus no pararan, tots els anys emergeix o es descobreix un coronavirus nou. És a dir que això no s'acabarà mai, a més, és que no sols hi ha coronavirus, hi ha virus d'altres famílies i es necessita gent que els estudie i que traga vacunes i antivirals per a cadascun d'aquests. P- Finalment, quina és la teua visió sobre el futur en la lluita contra el coronavirus i altres malalties virals? R- Doncs això és molt fàcil, perquè com un no és endeví, no pot endevinar el futur, però sí que pot veure el que ha passat anteriorment i, com acabe de dir, tots els anys apareix un coronavirus nou que infecta o bé als animals o a les persones, amb la qual cosa causa una patologia greu. I just a qui ataca? Doncs a les poblacions més nombroses, a les persones o els animals que són importants per a l'alimentació com els porquets, les aus, etc. Llavors cal estar molt alerta en totes les parts del món, particularment en les quals tenen menys serveis d'investigació i de detecció de malalties, perquè tinguem especialistes i puguem identificar quin patogen està circulant a cada moment. I després, sempre es poden improvisar vacunes anteriors per a un patogen determinat i actualitzar-les per a una nova variant, en un període de temps breu, per exemple, si són vacunes que s'obtenen per ADN recombinant, per enginyeria genètica, en dos mesos pots actualitzar d'un serotip antic a un nou.
“Estimular i encoratjar la vocació científica de les joves és la manera de construir una societat on l’excel·lència i el talent no coneguen límits de gènere”, va declarar Mariola Penadés, directora general d’Innovació i Investigació de la Conselleria de Sanitat. “El sostre de vidre és un problema que afecta no només la dona científica sinó totes les dones en general”, va comentar una docent de l’IES Blasco Ibáñez de València en la gala, celebrada l’1 de març al Saló d’Actes del Rectorat de la UV, on es va reivindicar un any més la importància de la dona en la ciència davant de la invisibilització que ha patit al llarg de la història pel sistema patriarcal. “De major vull ser com…” és un certamen que organitza des del 2018 la Universitat de València juntament amb Fisabio, organisme dependent de la Conselleria de Sanitat i que enguany s’ha ampliat a altres centres de Sanitat. Dotat amb 16.000 euros, en aquesta setena edició hi han participat 350 alumnes de 32 centres educatius valencians, que han aportat 89 vídeos (un rècord de participació) en què es reivindica el treball de 102 dones científiques. En la categoria de Millor Producció Audiovisual han estat premiats els vídeos “Carta a su hija”, de l’IES Pere Boïl de Manises i “Volar”, del Julio Verne School de Torrent. En la categoria de Millor Guió s’han reconegut les obres “Mujer tenías que ser”, del Col·legi Sant Josep i Santa Anna de Torrent, i “Trenquem el sostre de vidre”, de l’IES Blasco Ibáñez de València.  En l’apartat de Vídeo més Innovador per la Selecció del Personatge, es va premiar “Estrellas de oriente”, de l’IES Cid Campeador de València, sobre la figura pionera a la medicina índia Anandibai Golparao. També es va reconèixer el vídeo “Gitanjali Rao, científica referente para las adolescentes”, de l’IES Malilla de València, que documenta l’invent de la jove nord-americana, un dispositiu per detectar la presència de plom a l’aigua. A més, els equips guanyadors dels dos premis del vot del públic han estat els següents: en la modalitat d’ESO i Cicle bàsic d’FP, han estat el vídeo “Las chicas del Eniac” de l’IES Canónigo Manchón de Crevillent amb 826 vots, mentre que, per a Batxillerat i cicle mitjà i superior d’FP, el vídeo guanyador ha estat “Fa uns quants anys...” de l’IES Jaume II El Just de Tavernes de la Valldigna (873 vots).  També s’han lliurat dos accèssits als vídeos “Probablemente estaré equivocada”, del Col·legi Engeba de València i “Siempre hay referentes”, de l’IES Vicent Andrés Estellés de València.       Jurat de dones especialistes Els vídeos premiats han estat seleccionats per un jurat format per especialistes relacionats amb la ciència, la igualtat, l’educació, la investigació, la creació i la cultura. Són: Oti Rodríguez, tècnica de Comunicació de la Universitat d’Alacant; Delfina Roca, responsable secció de coordinació de Divulgació Científica de la Unitat de Cultura Científica i de la Innovació (UCC+i) de la Universitat de Múrcia; i Leonor Goicoechea, agent d’igualtat i formadora en gènere d’Associació per la Coeducació.  També formen part del jurat representants de cada entitat organitzadora: Patricia Souto, tècnica audiovisual de la Universitat de València; Andrea Blanco, tècnica de comunicació de Fisabio; Javier Ripoll, coordinador de l’Àrea d’Informàtica de l’Institut de Recerca de La Fe; Olga María Rivero, investigadora emergent Miguel Servet al Grup de Recerca en Psiquiatria i Malalties Neurodegeneratives de l’Institut de Recerca Sanitària INCLIVA; i Ana Tobarra, tècnica de qualitat de l’Institut de Recerca Sanitària i Biomèdica d’Alacant. A més, la gala va ser conduïda per Helena González Burón, de Big Van Ciència.      El concurs En l’organització del concurs “De major vull ser com…”, a part de la Universitat de València, la Conselleria de Sanitat participa amb les entitats següents: la Fundació per al Foment de la Investigació Sanitària i Biomèdica (Fisabio), l’Institut de Recerca Sanitària i Biomèdica d’Alacant (ISABIAL), l’Institut de Recerca Sanitària de la Fe (IIS La Fe) i l’Institut de Recerca Sanitària INCLIVA. Els objectius del concurs són, principalment, reconèixer el paper clau en les disciplines científiques i tecnològiques que les dones han tingut en el passat i tenen en el present, visibilitzar l’impacte que el patriarcat ha produït a la vida d’aquestes dones científiques i trajectòries professionals, promoure el despertar de vocacions científiques i tecnològiques entre les xiquetes i les adolescents, i contribuir a l’educació en igualtat, posant en valor els seus descobriments i la seua contribució al benestar de la ciutadania.  La mecànica consistia a enregistrar un vídeo de màxim 3 minuts on es mostre quina és l’aportació científica i/o tecnològica d’una dona i d’un col·lectiu de dones. Aquesta convocatòria està oberta a tots els estudiants de secundària, batxillerat i formació professional de qualsevol institució educativa a la Comunitat Valenciana.  Els vídeos havien de tractar una de les temàtiques següents, segons les bases del concurs: figures històriques destacades pels seus descobriments o invents, o dones que actualment siguen també un referent tant acadèmic com personal, comunitari, professional o fins i tot polític. El clip ha d’explicar la rellevància de la figura escollida i com aquesta ha contribuït o contribueix al benestar de la societat.  La borsa econòmica d’aquesta setena edició es lliura tant a l’estudiantat que ha elaborat els vídeos com als centres educatius d’on procedeixen, que els destinen a adquirir material científic i tecnològic.  A la gala de lliurament de premis, Javier Quesada, director de la Fundació Valenciana d’Estudis Avançats, membre de l’Acadèmia Europea de les Ciències i les Arts, i president executiu dels Premis Rei Jaume I, va destacar la importància d’aquest tipus de concursos: “La dotació econòmica dels premis Rei Jaume I s’inverteix en la pròpia ciència: promocionar la carrera de joves, adquirir equipaments i tecnologia… I la motivació del concurs ‘De major vull ser com…’ és crear vocacions científiques a la joventut de el nostre país i reconèixer el treball de les dones en la ciència”.
Els materials de conversió ascendent –upconversió– tenen la capacitat d’emetre llum en la regió visible o ultraviolada, partint de fotons de menor energia, i són útils per a una gran diversitat d’aplicacions en sectors com l’energia, l’òptica o la fotònica. Des de fa més de dues dècades, els nanomaterials basats en lantànids –metalls anomenats comunament ‘terres rares’– rivalitzen amb els micromaterials –més convencionals– per agegantar amb les seues múltiples possibilitats els avanços en aquests camps. Una característica fascinant, per exemple, dels nanomaterials és la capacitat per distribuir els àtoms en formacions inusuals, cosa que permet modificar les propietats del material en benefici d’un interès determinat, superant els materials convencionals. És la mecànica quàntica sobreposant-se a la clàssica. No obstant això, un dels grans problemes de la upconversió és la baixa eficiència d’emissió de llum dels materials utilitzats, especialment si es tracta de nanopartícules, ja que obtindre fotons d’alta energia a partir de fotons de baixa energia és un procés contra natura. Superar aquest hàndicap suposa, des de fa anys, un repte per a la ciència dels materials. Un equip internacional de recerca, amb participació de l’Institut de Ciència dels Materials de la Universitat de València (ICMUV), acaba d’aconseguir nanopartícules de lantànids molt més eficients per a la conversió òptica ascendent i supera la capacitat lumínica dels materials convencionals. Referència: Size-dependent lanthanide energy transfer amplifies upconversion luminescence quantum yields. Feng Li, Langping Tu, Yuqi Zhang, Dingxin Huang, Xingxu Liu, Xiaorong Zhang, Jiarui Du, Rongwei Fan, Chunhui Yang, Karl W. Krämer, Jose Marques-Hueso & Guanying Chen. Nature Photonics (2024)
Aquest grup estarà compost per un màxim de 50 membres, i comptarà amb representació de l’Observatori d’Infància, l’Observatori Espanyol del Racisme i la Xenofòbia, el Consell Estatal de Participació de la Infància i de l’Adolescència, el Consell de la Joventut, el Consell Assessor Digital Jove, l’AEPD, el Consell Escolar de l’Estat, l’INCIBE, la CNMC i el Consell de Consumidors i Usuaris. Inclou representació de les confederacions d'associacions de mares i pares d'alumnes i d'organitzacions del tercer sector. Juntament amb ells s’integrarà un grup d'experts entre els quals es troba Ricard Martínez, qui dirigeix la Càtedra de Privacitat i Transformació Digital Microsoft-Universitat de València. El president del Govern, Pedro Sánchez, va assenyalar la intenció de l'executiu de dissenyar d'una Estratègia integral i interministerial de protecció dels menors en Internet en diferents àmbits (educatiu, igualtat, digitalització i verificació), l’elaboració d’un Projecte de Llei per a la protecció integral dels menors en Internet i el desenvolupament d’eines tecnològiques que permeten la verificació d’edat. Es proposa impulsar una estratègia d’enfocament multidisciplinari des de l’educació, ja que la prevenció i la formació exerceixen un paper crucial en el foment d'un entorn digital segur. Finalment es planteja la promoció d’avanços en el desenvolupament de solucions tecnològiques destinades a impedir l'accés de menors d’edat a continguts per a adults. El professor Martínez ha dedicat part de la seua investigació en matèria de protecció de dades als riscos i impactes de les tecnologies de la informació en els drets dels menors. En qualitat de coordinador de l’àrea d'estudis de l’Agència Espanyola de Protecció de Dades (2007-2011) va impulsar les primeres guies i recomanacions del regulador, va col·laborar en Comissions Parlamentàries i en grups de treball de Red.es relatius als riscos per als menors en internet i ha sigut ponent-coordinador en l’elaboració de la Carta de Drets Digitals del Govern d’Espanya.
CIMR L2 Product and Algorithm Development (PAD) és un element essencial de la missió CIMR (Copernicus Imaging Microwave Radiometer), dissenyada per salvaguardar l’Àrtic dels augments de temperatura més grans que pateix el planeta i afrontar un possible escenari futur sense la presència de gel marí. Es tracta d’una de les sis missions Copernicus Sentinel Expansion que l’Agència Espacial Europea (ESA) està desenvolupant per expandir les capacitats del programa Copernicus. El projecte CIMR L2 PAD desenvoluparà el processador de dades que s’encarregarà d’obtindre les variables climàtiques més necessàries a partir de dades captades pel radiòmetre més gran i precís de l’ESA, que serà llançat al final d’aquesta dècada a bord de CIMR i que proporcionarà mesuraments sense precedents sobre el gel marí, l’oceà i la terra global. Seran dades referents a la temperatura de la superfície del mar i de la superfície terrestre, la salinitat, el vent oceànic, l’estat de la neu o la humitat del sòl, entre moltes altres variables fonamentals per comprendre l’evolució del clima i atendre els problemes d’escalfament accelerat de la zona polar àrtica que tant afecten els patrons climàtics globals, les poblacions humanes i la vida al planeta Terra. Dirigit per Maria Piles, enginyera de Telecomunicacions i investigadora de l’Image Processing Laboratory (IPL), l’equip de la Universitat de València s’encarregarà de desenvolupar els algorismes que estimaran la humitat del sòl i el contingut d’aigua a la vegetació, així com la temperatura de la superfície terrestre, i detectarà la presència d’aigües inundades. Per això, l’equip de la UV utilitzarà els futurs mesuraments de microones del satèl·lit CIMR, millorant les capacitats europees d’observació de la Terra. “Aquest projecte suposa un salt significatiu a la tecnologia d’observació de la Terra”, comenta María Piles. “Per primera vegada podrem observar variables fonamentals del cicle d’aigua del planeta, com són el gruix del gel marí, la salinitat dels oceans i la humitat del sòl des d’una mateixa plataforma, amb una revisita diària i amb una precisió i resolució espacial sense precedents”, afegeix la científica valenciana. Com a tret distintiu, el projecte es desenvolupa des d’un enfocament de codi obert per als anomenats Documents de Base Teòrica d’Algorismes (ATBD) i per al programari, promovent els principis FAIR (Findability, Accessibility, Interoperability and Reusability), és a dir, procurant-ne una ciència transparent i reproduïble. CIMR L2 PAD es duu a terme mitjançant un consorci d’experts i organitzacions europeus, dirigit pel Meteorologisk Institutt (MET) de Noruega. A més a més de la Universitat de València, el consorci està format per 12 socis, entre centres de recerca, universitats i empreses privades. L’Agència Espacial Europea ha difós recentment un vídeo sobre CIMR, una missió que buscarà solucions al problema del desgel a l’Àrtic, aprofitant les capacitats del que serà el radiòmetre més gran i precís de l’ESA, i fent un pas de gegant en tecnologia d’observació de la Terra.
Sanitat ha participat a través de la Fundació per al Foment de la Investigació Sanitària i Biomèdica de la Comunitat Valenciana (Fisabio), l’Institut de Recerca Sanitària (INCLIVA), l’Institut de Recerca Sanitària i Biomèdica d’Alacant (ISABIAL) i l’Institut de Recerca Sanitària La Fe de València (IIS La Fe).  Aquesta edició ha comptat amb 32 centres de la Comunitat Valenciana, que han aportat 89 vídeos i 350 alumnes, fet que suposa un rècord de participació. L’alumnat ha presentat peces audiovisuals que reivindiquen les aportacions de 102 científiques com Margaret Wilcox, que va inventar el sistema de calefacció per a automòbils, o OlufunmilayoOlopade, oncòloga d’origen nigerià que va descobrir que les dones afroamericanes solien desenvolupar càncer de mama a edats més primerenques que les caucàsiques.  En la categoria de millor guió han guanyat els vídeos “Mujertenías que ser” del Col·legi San Joséy Santa Ana de Torrent i “Trenquem el sostre de vidre” de l’IES Blasco Ibáñez de València. En la categoria de millor producció audiovisual els vídeos guanyadors han estat “Volar” del Julio Verne School de Torrent i “Carta a suhija” de l’IES Pere Boïl de Manises.  Finalment, en la categoria de vídeo més innovador per la selecció del personatge, els premiats han estat “Estrellas de oriente” de l’IES Cid Campeador de València que destaca el paper d’AnandibaiGopalraoJoshi com a pionera a la medicina índia i “GitanjaliRao, científica referent per als adolescents” de l’IES Malilla de València que explica el dispositiu per detectar la presència de plom a l’aigua que ha inventat aquesta jove científica nord-americana. També s’han lliurat dos reconeixements accèssits als vídeos “Probablemente estaré equivocada” del Col·legi Engeba de València i “Siemprehayreferentes” de l’IES Vicent Andrés Estellés de València. A més, els equips guanyadors dels dos premis del vot del públic han estat els següents: en la modalitat d’ESO i Cicle bàsic d’FP, han estat el vídeo “Las chicas del Eniac” de l’IES Canónigo Manchón de Crevillent amb 826 vots, mentre que, per a Batxillerat i cicle mitjà i superior d’FP, el vídeo guanyador ha estat “Fa uns quants anys...” de l’IES Jaume II El Just de Tavernes de la Valldigna (873 vots).  Pel que fa a la dotació dels premis, es destinaran 1.000 euros a la compra de material científic i/o tecnològic per part del centre educatiu al qual pertanyen els/les creadors/es del vídeo i 1.000 € seran per als i les joves que han participat en la seua elaboració i que també es destinaran a la compra de material tecnològic o educatiu.  Durant la gala, presentada per la biomèdica i divulgadora científica de Big Van Ciència, Helena González, s’han lliurat els 6 premis als vídeos guanyadors, que s’han visionat en l’acte mateix.     La gala  L’acte serveix d’unió entre la celebració del Dia Internacional de la Dona i la Xiqueta en la Ciència, l’11 de febrer, i el Dia Internacional de la Dona, que se celebra el 8 de març. Sylvia Martínez, Vicerectora d’Igualtat, Diversitat i Polítiques Inclusives de la UV, ha inaugurat l’acte agraint la participació a l’alumnat i el professorat, i emfatitzant que els i les joves que han elaborat els seus vídeos “sou les científiques i els científics del futur”.  A l’esdeveniment han assistit Mariola Penadés, directora general de Recerca i Innovació de la Conselleria de Sanitat, qui ha recordat: “la ciència és una forma de vida”; Palmira Muñoz, cap de la Unitat d’Igualtat de la Subdirecció General del Gabinet Tècnic de la Conselleria de Sanitat; Mónica Pont, directora gerent de la Fundació Fisabio; Sylvia Martínez, vicerectora d’Igualtat, Diversitat i Polítiques Inclusives de la UV; Elena Bertomeu, directora gerent d’ISABIAL; Ainhoa Genovés, directora gerent de l’IIS La Fe; i Vicente de Juan, director gerent d’INCLIVA.  A més, Penadés, en nom de la Conselleria de Sanitat, ha lliurat uns reconeixements a una sèrie de treballs en matèria de gènere realitzats per les institucions organitzadores (ISABIAL, INCLIVA, IIS La Fe, Fundació Fisabio, UV) i el Centre de Investigació Príncep Felip (CIPF), i la Fundació Hospital General de València. El director dels Premis Rei Jaume I, Javier Quesada, també ha donat unes paraules de motivació a l’estudiantat.     Veus expertes  El concurs “De major vull ser com…” va arrancar el 2018 a càrrec de la Fundació Fisabio i any rere any ha anat guanyant participació fins a arribar a aquesta setena edició.  Enguany, el jurat que ha valorat els vídeos guanyadors està integrat per expertes en comunicació científica i estudis de gènere com Oti Rodríguez, tècnica de Comunicació de la Universitat d’Alacant; Delfina Roca, responsable de la secció de coordinació de Divulgació Científica de la Unitat de Cultura Científica i de la Innovació (UCC+i) de la Universitat de Múrcia i Leonor Goicoechea, agent d’igualtat i formadora en gènere d’Associació per la Coeducació.  D’altra banda, el jurat també conformaven una persona representant de cada entitat organitzadora. Així, ha comptat amb Patricia Souto, tècnica audiovisual de la Universitat de València; Andrea Blanco, tècnica de comunicació de Fisabio; Javier Ripoll, coordinador de l’Àrea d’Informàtica de l’Institut de Recerca de La Fe; Olga María Rivero, investigadora emergent Miguel Servet al Grup de Recerca en Psiquiatria i Malalties Neurodegeneratives de l’Institut de Recerca Sanitària INCLIVA i Ana Tobarra, tècnica de qualitat de l’Institut de Recerca Sanitària i Biomèdica d’Alacant.  Aquesta activitat compta amb el suport de la Fundació Espanyola per a la Ciència i la Tecnologia (FECYT), als projectes FCT-22-18813 i FCT-22-18209.     Peus de fotografia annexos:  Sylvia Martínez, vicerectora d’Igualtat, Diversitati Polítiques Inclusives de la UV ha inaugurat la gala del Concurs de vídeos “De major vull ser com…”. Equips premiats.
El director del Laboratori de Coronavirus del Centre Nacional de Biotecnologia-CSIC, Luis Enjuanes, va oferir detalls sobre el progrés actual en la vacuna contra el SARS Coronavirus 2, emfatitzant la importància de no sols aconseguir una protecció efectiva, sinó també millorar els rendiments de la vacuna per a garantir la seua competitivitat, “ara estem pujant els rendiments, canviant el promotor… en definitiva fent el scale up de la vacuna” va explicar el viròleg. Enjuanes, amb més de 35 anys d'experiència en investigació de coronavirus, va ressaltar també la problemàtica del COVID persistent i les solucions emergents, com l'ús d'antivirals i anticossos monoclonals. Pilar Domingo, directora del grup de Virologia Ambiental i Biomèdica del I2SysBio, i cofundadora de la spin-off Evolving Therapeutics, va compartir avanços prometedors en teràpies amb fagos, i va destacar resultats positius en tractaments realitzats a Espanya. “Hem vist que els pacients són capaços de recuperar un poc la seua qualitat de vida, millorar l'expectoració i la seua capacitat pulmonar. Per tant, estem millorant les seues vides gràcies a la fagoterapia” va afirmar la professora de la UV. Carlos Pedrós-Alió, codirector del Laboratori d'Anàlisi de Microbioma del Centre Nacional de Biotecnologia-CSIC, va explorar com el coneixement del microbioma pot influir en la prevenció i tractament de malalties, i subratllà la importància d'identificar gens responsables de patogenicitat. La divulgadora científica Lucía Almagro, coneguda en xarxes socials com @diariodeunacientifica, va assenyalar que per a transmetre conceptes científics de manera comprensible no cal simplificar en excés: “Explicar fàrmacs, com funciona una vacuna o com es desenvolupa un càncer pot resultar molt tècnic, però és important no simplificar-ho, jo tracte de recolzar-me en recursos visuals o exemples quotidians per a una millor comprensió”, va apuntar la comunicadora. Rodrigo Sánchez de la Universitat d'Alacant va revelar els secrets de la pseudolisogenia com un cicle d'infecció alternatiu, mentre que Fernando Santos, també de la mateixa institució, va aprofundir en els virus d'arqueobacteris. Raúl Ortiz, de la Universitat de Valladolid, va abordar els desafiaments relacionats amb els virus respiratoris. Isabel Simarro, de la Universitat Complutense de Madrid, va compartir la seua investigació en malalties víriques de rellevància veterinària. I José Antonio López, de la Universitat Autònoma de Madrid, va explorar les interaccions entre infeccions i patologies des de l'angle de la neurobiologia universitària. El congrés va ser organitzat enterament per l'estudiantat com a part de la seua formació en el Màster de Virologia de la Universitat de València. Els estudiants també van presentar comunicacions de gran interés, demostrant les seues habilitats com a organitzadors i el seu compromís amb la investigació. Es va dur a terme una taula redona on professionals de renom van compartir les seues experiències laborals i van explorar les perspectives professionals en la investigació i la indústria virològica. L'esdeveniment va concloure amb el lliurament de premis al millor pòster i millor comunicació, destacant el talent i la innovació en el camp de la virologia.
L’esdeveniment, que es durà a terme sota la direcció de la professora de Fisiologia de la Universitat de València Susana Novella, té la finalitat de reforçar la xarxa europea basada en tecnologies òmiques i integració de dades a través d’aprenentatge automàtic i intel·ligència artificial. S’hi reuneixen 85 experts dels equips de treball de l’Acció COST europea AtheroNET-Red.  La trobada, inaugurada per Carlos Hermenegildo, vicerector de Recerca de la UV, té com a objectiu principal garantir una gestió eficient i promoure la col·laboració i l’intercanvi de coneixements entre els participants. Això es fa mitjançant activitats que impliquen la coordinació dels grups de treball, el seguiment dels objectius del projecte i l’establiment d’estratègies i plans futurs.  Mitjançant AtheroNET es pretén facilitar la col·laboració entre investigadors i experts en el camp de la malaltia cardiovascular ateroscleròtica, per implementar enfocaments òmics i la integració de dades mitjançant l’aprenentatge automàtic i la intel·ligència artificial.  “La rellevància i la novetat d’aquesta acció rau en la necessitat d’abordar amb noves tecnologies les malalties cardiovasculars que representen una de les causes principals de morbimortalitat a tot el món. Utilitzar enfocaments òmics pot ajudar a dissenyar estratègies de prevenció més precises i de tractament personalitzat, cosa que millora els resultats clínics en els pacients”, explica la doctora Susana Novella.
L’Olimpíada de Física és una competició de caràcter internacional en què participa alumnat de nombrosos països i que organitza la Real Societat Espanyola de Física (RSEF) en la seua fase nacional. La Universitat de València –a través de la Facultat de Física i la Delegació per a la Incorporació a la Universitat– així com la Universitat Politècnica de València, s’encarreguen de la fase local de la competició, que va tindre lloc dijous 22 de febrer i va consistir en una prova escrita de problemes i exercicis de Física. L’alumnat de batxillerat que participa en aquesta prova opta als premis locals, els quals inclouen, entre altres, 1.000 euros si es matriculen el pròxim curs a la Universitat de València. I, a més, els primers quatre classificats poden anar a la fase nacional (Granada, 4-7 d’abril), a més de les Olimpíades iberoamericana (Mèxic) i europea, a Kutaisi (Geòrgia), del 15 al 19 de juliol de 2024. Tots els 25 preseleccionats dels 127 participants en la prova preliminar celebrada el darrer mes d’octubre van rebre un curs de física de 74 hores impartit per professorat de les dues universitats i ahir van participar en l’acte de lliurament de premis, tant als preseleccionats com als classificats a la prova local de la competició. Van fer l’entrega de premis la vicerectora d’Estudis de Grau i Política Lingüística de la UV, Isabel Vázquez; el vicerector d’Estudiants i Emprenedoria de la UPV, Alberto Conejero Casares; el Degà de la Facultat de Física, Jordi Vidal Perona; i la presidenta de la Secció Local de la Real Sociedad Española de Física (RSEF), Mariam Tórtola. Va estar també present el Comité Local organitzador de l’Olimpíada de Física del Districte universitari de València, format per Chantal Ferrer i Mª Jesús Hernández (UVEG) i per Juan Carlos Carrión (UPV), així com una representació del professorat que ha impartit el curs. A més dels sis premis a l’estudiantat classificat (quatre estudiants passen a la fase nacional, més dos suplents), els sis rebran ara un curs experimental de 12 hores als laboratoris de la Facultat de Física. HelioEscrig Pérez, Clemencio Calvo Gallergo, José Ramón Martínez Fierro, Eva María Pérez Gómez, Maria Empar Navarro i Gil i Maria Luisa García Baños són les professores i els professors de l’alumnat premiat.     Bases del concurs: https://ir.uv.es/ku0FoAq
Dolors Corella Piquer –catedràtica des de ja fa 15 anys–, ha lligat la seua trajectòria professional al lideratge. La seua trajectòria ha estat pionera en la integració de la genòmica en la investigació epidemiològica. El 1998 va posar en marxa la primera Unitat de Recerca en Epidemiologia Genètica Molecular a la Universitat de València, de la qual n’és directora. El seu interès actual se centra en la integració de la genòmica, l’epigenòmica, la transcriptòmica i altres òmiques (un nou camp de recerca on totes les dades biològiques obtingudes a partir de diversos estudis estan integrats), tant en la investigació de les malalties cardiometabòliques com en l’envelliment saludable. La investigadora valenciana, a més, ha estat impulsora del projecte d’excel·lència Prometeu per incorporar la perspectiva de gènere en la integració de les òmiques i millorar el desenvolupament de la Medicina de Precisió. El setembre de 2019 va prendre possessió com a acadèmica de la Reial Acadèmia Nacional de Farmàcia. Entre altres guardons, ha estat distingida amb el Premi Memorial Gregorio Marañón a la millor científica en alimentació, concedit per la Reial Acadèmia de Gastronomia (2017); i el Premi Internacional Hipòcrates (2017), concedit per la Reial Acadèmia de Medicina i Cirurgia del Principat d'Astúries. Ha publicat més de 250 articles i ha dirigit més de 20 tesis doctorals. La professora Dolors Corella és llicenciada i doctora en Farmàcia per la Universitat de València, amb premi extraordinari en les dues ocasions. És també llicenciada en Ciència i Tecnologia d’Aliments, i ha fet nombroses estades de recerca a prestigiosos centres internacionals.    Guardonades La cerimònia de lliurament dels VII Premis Sanitàries, celebrada al Palau de Neptú de Madrid des de les 18 hores, també ha reconegut el paper d’altres dones líders en el sector de la salut i l’exemple de les quals és inspirador en un àmbit de la societat cada vegada més feminitzat. Són, entre altres, Maria Victòria Mateos Manteca, presidenta de la Societat Espanyola d’Hematologia i Hemoteràpia (SEHH); Pilar Rodríguez Ledo, presidenta de la Societat Espanyola de Metges Generals i de Família (SEMG); Asunción Torregrosa Andrés, presidenta de la Societat Espanyola de Radiologia Mèdica (Seram) o Susana Jiménez Múrcia i Raquel Cuevas Pérez, primers caps de Servei de Psicologia Clínica a Espanya. El jurat dels premis l’han format 18 dones líders, que han decidit les guanyadores dels VII Premis Sanitàries. La composició del jurat es pot consultar ací. L’esdeveniment dels Premis es va poder seguir en línia a través dels canals dels perfils de xarxes socials de Redacció Mèdica a les plataformes YouTube i LinkedIN, també a través d’X (abans Twitter) en el hashtag #PremiosSanitarias Els VII Premis Sanitàries compta amb el patrocini d’Almirall, AMA, Air Liquide Healthcare, Chiesi, Gilead, Johnson & Johnson, MSD, Nimgenetics, Oximesa Nippon Gasos, Quironsalud, Sapio Life, SegurCaixa Adeslas i Siemens Healthineers.    Més informació sobre els VII Premis Sanitàries 2024 clicant ací.
La ciència va descobrir fa relativament poc temps que la producció, migració i integració de les neurones joves al sistema nerviós no cessava en el moment del naixement, com es considerava anteriorment, sinó que determinades regions, molt limitades, mantenen aquesta capacitat postnatalment. L’article que ara publica Nature descriu una nova ruta migratòria, desconeguda fins ara, que s’inicia al cervell del fetus una vegada avançada la gestació, i que es manté fins als 2-3 anys d’edat del xiquet. Durant aquesta etapa, les cèl·lules segueixen el seu curs a través del lòbul temporal fins a arribar a integrar-se a l’escorça entorínica mateix, una zona àmpliament interconnectada que participa en l’afiançament i l’estabilització de la memòria i l’aprenentatge. Allí romanen immadures i silents en espera de senyals que els activen per a la seua maduració final amb l’objectiu de complir una missió ja concreta. Aquest procés contribuirà a aportar al cervell la plasticitat necessària per adaptar-se a les experiències a les quals l’individu s’haurà d’enfrontar al llarg de la vida. “Els canvis hormonals en l’adolescència, una lesió, l’aprenentatge de noves tasques o qualsevol tipus d’experiència provoquen senyals interns i externs que activen les neurones i aporten plasticitat al cervell”, explica Vicente Herranz Pérez (Dep. Biologia Cel·lular, Biologia Funcional i Antropologia Física de la Universitat de València) i membre de l’equip que signa l’article. “Buscàvem proves de l’existència de neurones joves a l’hipocamp humà i ens va sorprendre el seu acusat declivi entre el naixement i els dos anys”, comenta José Manuel García Verdugo, catedràtic de Biologia Cel·lular, investigador en l’Institut Cavanilles (ICBiBE) de la Universitat de València i cofirmant de l’article. “No obstant això, vam poder observar un important flux de neurones immadures que confluïen en l’escorça entorínica. La morfologia, l’expressió de marcadors, la distribució i l’orientació, l’estructura i la localització anatòmica indicaven la presència d’un important corrent migratori neuronal postnatal al cervell humà”, afegeix. Aquest grup de recerca ja ha participat anteriorment en la descripció d’altres rutes migratòries al cervell humà durant la infantesa primerenca. En aquest nou estudi s’han utilitzat tècniques d’immunotinció, microscòpia electrònica i seqüenciació d’ARN d’un sol nucli; i s’han analitzat mostres del lòbul temporal de més de 50 donants en edats de gestació tardana i de primera infància. “Aquesta metodologia ens ha permés reconèixer la identitat d’aquestes cèl·lules, el seu origen i el seu destí”, explica Vicente Herranz Pérez. “Un aspecte molt interessant és que aquesta població de neurones, detectades en humans, no l’hem trobada en espècies molt pròximes a nosaltres, com els macacos, cosa que ens fa pensar que és un tret distintiu de l’espècie humana”, conclou. A més de contribuir a l’avanç del coneixement en el camp de la neurogènesi, aquesta troballa aporta noves pistes per continuar investigant en diverses línies. D’una banda, dóna suport a la idea de la importància de la plasticitat dels circuits neuronals. “L’arribada tardana d’aquestes neurones joves a les zones on es consoliden la memòria i l’aprenentatge es produeix durant la primera infància, quan les interaccions del xiquet amb el seu entorn són molt actives”, relaciona l’article. D’altra banda, el treball recorre a la literatura científica sobre la pèrdua precoç de les neurones localitzades en aquesta regió en la malaltia d’Alzheimer –fet acreditat ja per diferents informes (*1)–, per suggerir la possible relació entre l’alteració en l’arribada d’aquest tipus de cèl·lules al còrtex entorrinal i aquesta patologia neurodegenerativa. “L’escorça entorrinal és una de les primeres zones afectades per l’Alzheimer i això fa que ens preguntem si les neurones que es queden pel camí, o aquelles que no maduren correctament, podrien estar predisposant al desenvolupament d’aquesta malaltia”, suggereix José Manuel García Verdugo. Migració i maduració neuronal, més dades per a la comprensió del cervell La publicació d’aquest treball en Nature coincideix en el temps amb un altre estudi internacional, en què participa el mateix equip de l’ICBiBE, que descriu en la revista Neuron (Cell Press) l’origen de certes neurones excitatòries immadures presents en una regió de l’amígdala cerebral –zona relacionada amb les emocions, la por i l’ansietat–, aquesta vegada tant de ratolins joves com humans. El treball, centrat també en els processos de migració i maduració neuronal, resol que aquestes neurones no es produeixen per neurogènesi postnatal –com es pensava pel fet de tractar-se de cèl·lules encara immadures–, sinó que es generen durant la gestació a l’embrió i retarden la maduració fins a l’adolescència primerenca, i queden en repòs fins a aquesta etapa del desenvolupament. “Durant l’edat juvenil, la majoria de les cèl·lules d’aquesta regió experimenten la seua maduració estructural i fisiològica, i un subconjunt migren a regions properes i s’activen davant de diversos estímuls, cosa que podria relacionar-les amb mecanismes de plasticitat”, assenyala Lucía I. Torrijos Saiz, membre de l’equip de recerca de l’ICBiBE i també cofirmant de l’article en Neuron. “La rellevància que tenen les similituds trobades entre ratolins i humans rau en que s’ha obtingut un model animal més accessible per a l’estudi d’aquesta zona del cervell, les alteracions del qual podrien estar involucrades en l’aparició de trastorns de l’espectre autista, tal com ja s’hi va suggerir el 2019 (Nature Communications)”, afegeix la investigadora. Les dues troballes semblen donar mostra de la importància creixent dels processos de migració i maduració neuronal a l’hora d’avançar en el coneixement del sistema nerviós humà. “El futur passa per comprendre millor la dinàmica d’aquest tipus de neurones immadures; necessitem conèixer com s’integren als circuits preexistents i quins factors fan que es transformen en cèl·lules madures”, avança García Verdugo. “Potser, quan siguem capaços d’identificar noves poblacions de neurones immadures en altres regions ens haurem de replantejar la nostra comprensió actual dels mecanismes de plasticitat i del funcionament del cervell humà”, conclou el científic. Referències: NATURE: Protracted neuronal recruitment in the temporal lobe of young children. Marcos Assis Nascimento, Sean Biagiotti, Vicente Herranz-Pérez, Samara Santiago, Raymund Bueno, Chun J. Ye, Taylor J. Abel, Zhuangzhi Zhang, Juan S. Rubio-Moll, Arnold R. Kriegstein, Zhengang Yang, Jose Manuel Garcia-Verdugo, Eric J. Huang, Arturo Alvarez-Buylla & Shawn F. Sorrells. https://www.nature.com/nature/volumes/626/issues/8001 NEURON: Delayed maturation and migration of excitatory neurons in the juvenile mouse paralaminar amygdala. Pia J. Alderman, David Saxon, Lucía I. Torrijos-Saiz, Malaz Sharief, Chloe E. Page, Jude K. Baroudi, Sean W. Biagiotti, Vladimir A. Butyrkin, Anna Melamed, Chay T. Kuo, Stefano Vicini, Jose M. García-Verdugo, Vicente Herranz-Pérez, Joshua G. Corbinç, Shawn F. Sorrells. https://doi.org/10.1016/j.neuron.2023.11.010 (*1)        https://www.cell.com/cell/pdf/S0092-8674(23)00973-X.pdf https://www.sciencedirect.com/science/article/pii/S0092867423008590?via%3Dihub
El catedràtic d’Òptica de la Universitat de València Jesús Malo López és un dels impulsors d’aquest projecte seleccionat per la Fundació BBVA dins del Programa Fundamentos per al desenvolupament d’investigacions de caràcter fonamental i interdisciplinar.  Junt amb Jesús Malo López, del Departament d’Òptica de la Facultat de Física de la Universitat de València; impulsen el projecte Marcelo Bertalmío, Institut d’Òptica (CSIC); i Felix Wichmann, del Departament de Ciències de la Computació del Grup de Processament d’Informació Neuronal de la Universidad de Tubinga (Alemania).  Les xarxes neuronals artificials són sistemes informàtics que imiten el cervell humà i per tant són capaces de processar informació. Estan basades en les neurones biològiques però presenten algunes limitacions. Segons els autors del projecte “el gran èxit de les xarxes neuronals artificials és ser el principal motor del meteòric ascens de la intel·ligència artificial en els últims anys, pel que no és exagerat afirmar que estan remodelant ràpidament la ciència, la industria i la societat en general”. Però els autors també apunten que per això és fonamental conéixer i afrontar les limitacions que presenten aquestes xarxes artificials. Algunes d’aquestes limitacions són per exemple, biaixos que poden mostrar un comportament discriminatori, o falta d’explicabilitat que fa que no es puga interpretar, d’una manera explicable per al ser humà, com la xarxa arriba a una conclusió.  La comunitat científica està aplicant ja diverses estratègies prometedores per a fer front a aquestes limitacions, de forma que podria pal·liar-les o fins i tot resoldre-les en el futur. El problema és que hi ha alguns tipus de limitacions de les xarxes artificials, que es denominen crítiques, per a les quals encara no hi ha solucions prometedores i que requereixen nous avanços. Els principals problemes venen de la rigidesa dels models convencionals i la seua susceptibilitat a atacs o tendència a tindre percepcions il·lusòries. També destaquen com a inconvenient, la quantitat de dades d’entrenament i el cost energètic associat. Les xarxes actuals requereixen d’enormes quantitats d’informació per a aconseguir realitzar el treball a nivell humà en una tasca determinada. Això implica l’ús de recursos informàtics molt grans amb el seu cost energètic i emissions de CO2 associats.  Les solucions Així, l’objectiu principal del projecte és desenvolupar un marc per a aquestes xarxes neuronals artificials el comportament de les quals siga més similar al dels observadors humans, en el sentit que siguen més resistents a atacs, més fàcils d’entrenar i amb millors propietats de generalització.  Per tal d’aconseguir açò, l’equip d’investigadors pretén, d’una banda, dissenyar nous components per a les xarxes utilitzant resultats i tècniques molt recents de les Ciències de la Visió; d’altra banda, optimitzar els components de les xarxes utilitzant com a dades d’entrenament resultats experimentals clau de la Psicofísica Visual; i per últim, validar i posar a punt les noves xarxes per a problemes fonamentals de la Visió per Ordinador.  El projecte en què participa la Universitat de València és un dels cinc seleccionats, d’entre 305 sol·licituds, pel Programa Fundamentos que rebran una ajuda de 600.000 euros per projecte. L’objectiu d’aquest programa és donar suport a la investigació exploratòria de qüestions centrals o fundacionals d’un camp científic o de la intersecció de diverses disciplines. El de la Universitat s’emmarca dins de l’àrea de Matemàtiques, Estadística, Ciències de la Computació i Intel·ligència Artificial. L’equip disposa de tres anys per a desenvolupar el projecte.
Segons els tres investigadors, a més, la proposta cultural de Vox “també conté elements nous com la inversió d’un discurs venjatiu sobre les minories, fent que els socialment dominats pareguen dominants”, un relat de l’extremisme de dreta que consisteix en el populisme a la inversa, en què els dominants socials es presenten com a dominats per reclamar el seu domini simbòlic. Aquest punt, continuen Rius, Pecourt i Rubio, “atorga a Vox un llenguatge i una imatge suposadament transgressores, quan la realitat és que la seua política cultural és una reacció al progrés del feminisme, la reivindicació dels drets de les minories o l’ecologisme en el context d’una crisi del model fordista i l’emergència d’uns valors postmaterialistes”. A més d’una radicalització en les tendències autoritàries culturals precedents a la dreta espanyola, Vox introdueix temàtiques de l’alt-right (la suposada cultura de la cancel·lació) així com elements identitaris que representen valors tradicionals i que no qüestionen la cultura dominant, alguns amb una acceptació social no majoritària, com la tauromàquia. “L’objectiu principal és la debilitació dels drets de les minories nacionals i la seua autonomia educativa i cultural, i la promoció del nacionalisme espanyol dominant a tot el territori estatal sense excepcions, especialment en territoris com Catalunya que han convertit la seua singularitat cultural en símbol d’identitat nacional”, expliquen els investigadors.    El cas valencià D’acord amb el plantejament anterior, en el cas valencià, on Vox gestiona la Conselleria de Cultura, els investigadors destaquen com el partit de dreta intenta invertir el discurs de la minoria valencianista que imposa, segons la seua opinió, les tesis catalanistes, de manera que un debat superat per la majoria, torna a aparéixer atiat per legitimar el nacionalisme espanyol imperant. “En les dues comunitats en què són responsables de la cultura, Castella i Lleó i la Comunitat Valenciana, han dirigit els seus esforços a reivindicar una pràctica en fort debat social, la tauromàquia, i a atacar les minories nacionals, és a dir, a convertir la política cultural en un instrument de guerra cultural”, expliquen els investigadors. En aquest sentit, a diferència d’altres formacions d’extrema dreta europees, amb una retòrica antimusulmana històrica, el discurs de Vox no se centra especialment en l’odi a la cultura dels immigrants o contra la multiculturalitat, sinó en la debilitació dels drets de les minories nacionals i la seua autonomia educativa i cultural, i la promoció del nacionalisme espanyol dominant a tot el territori estatal sense excepcions. Aquesta investigació compta amb el suport de la Maison des Sciences de l’Homme et de la Société de Tolouse (CNRS-Universitat de Toulouse).    Referència article: Joaquim Rius-Ulldemolins, Juan Arturo Rubio-Arostegui & Juan Pecourt Gracia (23 Feb 2024): «Nativist nationalism, cultural homogenisation and bullfighting: Vox’s cultural policy as an instrument for cultural battle (2019–2023)». International Journal of Cultural. DOI: https://www.tandfonline.com/doi/full/10.1080/10286632.2024.2320424
Jordano explicarà el paper i l’eficiència dels herbívors de la megafauna del Pleistocé, ara extints, per a la dispersió de les plantes. Descriurà els enfocaments recents per a usar al·lometries morfològiques i ecofisiològiques per a estimar característiques quantitatives i qualitatives dels serveis de dispersió de llavors probablement proporcionats per aquesta megafauna extinta. L’al·lometria és la relació de creixement entre parts homòlogues de dos organismes o d’un mateix organisme en diferents edats. Amb el XIII Memorial Peregrí Casanova es ret homenatge a qui va ser catedràtic de la Universitat de València i va exercir la docència durant més de 40 anys a la institució. Tingué una gran influència en la difusió de l’evolucionisme a València i el 1909 va participar de manera destacada a l’homenatge que l’estudiantat de medicina va rendir a Darwin en l’aniversari de la seua mort. La conferència ha estat organitzada conjuntament per la Facultat de Ciències Biològiques, l’Institut Universitari Cavanilles de Biodiversitat i Biologia Evolutiva, i la Unitat de Cultura Científica i de la Innovació (UCC+I) de la Universitat de València. També hi col·laboren el Ministeri de Ciència i Innovació i FECYT (Fundació Espanyola per a la Ciència i la Tecnologia).
Aquestes són algunes de les conclusions de l'estudi ‘Coaching de líders cap a trajectòries favorables d'esgotament i compromís’, que s'ha presentat hui en la seu de la CEV de València i que ha sigut desenvolupat de manera conjunta pel Institut d’Investigació en Piscologia dels RRHH de la Universitat de València (Idocal) i la consultora valenciana Intelema.   Metodologia i resultats  L'estudi, que ja ha sigut publicat per la revista científica Frontiers in Psychology, es va realitzar per una metodologia longitudinal en 10 sessions d'1 hora de duració a 92 directius de diferents sectors empresarials. D'aquests, 44 van formar part d'un grup de control i 48 d'ells van rebre directament la intervenció en coaching.   Els participants del segon grup de la investigació, segons ha explicat Marta Torres, cofundadora de la consultora valenciana Intelema, “van aconseguir incrementar la seua capacitat per a desenvolupar nous productes o oportunitats de mercat, construir un entorn innovador, treballar sota estrés i iniciar relacions amb inversors”.  Quant a la competència de lideratge, “els directius i les directives que van rebre la intervenció en coaching van augmentar el seu nivell d'estimulació intel·lectual i el seu grau d'influència sobre els seus subordinats”, ha subratllat Pilar Jasmine Brooks, autora de l'article publicat en Frontiers i màster RRHH per la Universitat de València. En aquest sentit, “també van millorar les seues relacions socials, el seu grau de creixement personal i la seua percepció que tenen un propòsit en la vida”, ha matisat.  La metodologia de coaching executiu que ha sigut desenvolupada des de 1997 per la consultora valenciana Intelema “ha demostrat tindre múltiples efectes beneficiosos sobre el benestar psicològic i la qualitat de vida laboral de les directives i dels directius”, ha assenyalat Carmen Sánchez, CEO de Intelema.  Un estudi molt útil per al teixit empresarial amb projecció internacional  Durant l'acte de presentació de l'estudi, Eva Blasco, presidenta de la CEV a València, ha valorat “l'aportació que significa per a l'ecosistema empresarial valencià que un estudi impulsat des de la nostra terra, per l’Idocal de la Universitat de València i la consultora Intelema, haja tingut un bon resultat i que haja tingut una projecció internacional, que serà molt útil per al teixit empresarial en endavant”.
Segons explica l'equip d'investigadors i investigadores, un dels trets distintius de l'envelliment és l'augment en la freqüència de cèl·lules senescents en la majoria dels òrgans, la qual cosa provoca una disfunció dels teixits. La presència d'aquestes cèl·lules està associada, a més, a nombroses malalties relacionades amb l'edat.  “L'objectiu principal de la senescència cel·lular és evitar la proliferació de cèl·lules danyades que puguen produir càncer. No obstant això, quan el mal persisteix, o durant l'envelliment, les cèl·lules senescents tendeixen a acumular-se de manera anòmala, fet que afecta les funcions tissulars i accelera l'envelliment. D'ací la importància de desenvolupar nous sistemes que permeten detectar aquestes cèl·lules de manera simple i eficaç”, destaca Ramón Martínez Máñez, subdirector de l'Institut Interuniversitari d'Investigació de Reconeixement Molecular i Desenvolupament Tecnològic (IDM) a la UPV i director científic del CIBER-BBN.  Després de la seua injecció en ratolins, la sonda desenvolupada per l'equip d'investigadors interactua amb un enzim que és especialment abundant en cèl·lules senescents per a donar lloc a un compost fluorescent que és ràpidament eliminat per l'orina. “I en funció de la intensitat del senyal a l'orina, podem saber la càrrega de cèl·lules senescents a l'organisme”, destaquen Isabel Fariñas de la Universitat de València i subdirectora del CIBERNED i la investigadora Mar Orzáez del CIPF.  En el seu estudi, també es realitzà el seguiment d'un tractament senolític, amb fàrmacs que eliminen cèl·lules senescents i poden rejovenir teixits, i s’observà que la intensitat del senyal a l'orina estava relacionada amb la reducció de senescència en els animals i la reducció de l'ansietat associada a l'edat.  “Quan s'administra, s'allibera un fluoròfor que, en última instància, s'excreta pels renyons i pot mesurar-se a l'orina. La intensitat del fluoròfor indica el nivell de càrrega de senescència cel·lular i hem vist que aquest es correlaciona amb l'ansietat associada a l'edat durant l'envelliment i el tractament senolític”, explica Isabel Fariñas de la Universitat de València i subdirectora del CIBERNED.  Els resultats obtinguts per l'equip de la Universitat de València, la Universitat Politècnica de València, del CIBER-BBN, CIBERNED i del Centre d'Investigació Príncipe Felipe obrin una via per a entendre millor l'envelliment i els seus efectes en la salut. “Podria ajudar-nos a desenvolupar formes més efectives d'abordar els problemes relacionats amb l'edat, així com seguir de manera simple a l’orina tractaments que tinguen com a fi eliminar o reduir la senescència cel·lular, fins i tot en humans”, conclou Ramón Martínez Máñez.   Referència  Rojas-Vázquez, S., Lozano-Torres, B., García-Fernández, A. et al. A renal clearable fluorogenic probe for in vivo β-galactosidase activity detection during aging and senolysis. Nat Commun 15, 775 (2024). Doi: https://doi.org/10.1038/s41467-024-44903-1
L’estudi, publicat per Jesús Díaz Frígola, Mario Alguacil Jiménez i Manel Reig i Giner en la revista Retos, pretenia conéixer les actituds de l’alumnat sobre els estereotips de gènere en l’esport per a, posteriorment, comparar-les en funció del gènere i del curs al qual pertanyien. Per a això, es va dur aterme una intervenció en les classes d’Educació Física d’un institut de Catarroja. La mostra de l’estudi va ser de 259 estudiants dels cursos d’ESO i 1r de Batxillerat, el 58,14% de gènere femení i el 42,86% masculí, agrupats en grup experimental i control en cada curs. Amb anterioritat a la intervenció, es passà un test que demostrà que els homes tenen, d’inici, més estereotips de gènere que les dones, que el d’elles és d’un grau baix i el d’ells, un grau mitjà. Posteriorment, es plantejà la intervenció on els grups de control treballaren esports menys estereotipats, mentre que els grups experimentals de cada curs treballaren continguts variats. El professorat abordà les sessions des d’una perspectiva de gènere, amb l’objectiu de trencar els estereotips associats a determinades pràctiques esportives i contribuir a la seua reducció. Després de la intervenció educativa, els homes obtingueren millores significatives en totes les dimensions: en les actituds relacionades amb aspectes cognitius, en els estereotips integrats en la societat, així com en l’actitud mostrada cap a la transgressió i les actituds afectives. Per la seua part, les dones, que ja partien d’un grau d’estereotips baix, només milloraren significativament les seues actituds cognitives. “Per tant, la intervenció realitzada ha sigut efectiva per a reduir les actituds estereotipades. No obstant això, no s’han trobat diferències significatives en funció del tipus de contingut desenvolupat en les sessions, ja que tant el grup experimental com el de control milloraren”, destaquen Jesús Díaz Frígola, Mario Alguacil Jiménez i Manel Reig i Giner. A més, apunten que el paper del professorat i l’enfocament de les classes des d’una perspectiva de gènere són un element clau per a reduir els estereotips de gènere relacionats amb l’esport.    Referència article: Díaz-Frígola, J., Alguacil, M., & Reig-Giner, M. (2024). Actitudes del alumnado de educación física en secundaria y 1º de bachillerato ante los estereotipos de género en el deporte. Retos, 53, 250–261. https://doi.org/10.47197/retos.v53.99055
La investigació busca desxifrar l’origen molecular de la resistència a decidualitzar a l’endometri matern mitjançant tecnologia de cèl·lula única, així com afavorir-ne la detecció primerenca i millorar l’enfocament del tractament. El projecte “Identificació de dianes cel·lulars i moleculars maternes a nivell de cèl·lula única per a la predicció primerenca i tractament de Preeclàmpsia (PREdict)” s’acaba de posar en marxa i té una durada de quatre anys.  La preeclàmpsia és considerada un problema de salut pública els principals símptomes dels quals són la pressió arterial alta acompanyada de signes de dany en òrgans com els renyons, el fetge i el cervell.  El principal problema d’aquesta malaltia és que, encara que té l’origen en l’inici de l’embaràs, els símptomes no es comencen a manifestar fins al final del segon o tercer trimestre en dones la pressió arterial de les quals havia estat normal fins aleshores. Una vegada es manifesta, les mesures per pal·liar-la són molt poc efectives i l’única cura definitiva és posar fi a l’embaràs a través del part de la placenta, i, per tant, del bebé, independentment de la setmana d’embaràs, cosa que contribueix a l’increment del part prematur, que afecta 1 de cada 10 naixements.  Tot i ser desconeguts els desencadenants exactes d’aquesta malaltia, el grup d’investigació d’INCLIVA esmentat va demostrar per primera vegada que les pacients amb preeclàmpsia greu pateixen resistència a decidualitzar (DR), un error que impedeix la correcta transformació morfològica i funcional de l’endometri (teixit que recobreix l’interior de l’úter), i s’obri una línia pionera d’investigació d’aquesta patologia i altres complicacions tardanes de l’embaràs.  En el marc del projecte PREdict, el Grup de Recerca de Medicina Reproductiva d’INCLIVA proposa caracteritzar el transcriptoma unicel·lular associat a la DR, mitjançant tecnologies òmiques d’última generació. En el projecte participen també Nerea Castillo i María Teresa Cordero, així com Irene Muñoz, investigadores del Grup de Recerca de Medicina Reproductiva d’INCLIVA; Beatriz Marcos, directora de l’Àrea Clínica de la Dona de l’Hospital La Fe, de València; i Rogelio Monfort, obstetra i investigador al mateix hospital.  PREdict ha obtingut una ajuda de 383.750 euros que prové de la convocatòria 2022 de Projectes de Generació de Coneixement de l’Agència Estatal de Recerca del Ministeri de Ciència i Innovació, i finançament per a un contracte predoctoral associat a aquesta ajuda. Aquestes ajudes estan cofinançades per la Unió Europea.
El professor i catedràtic de la Universitat de València, i també delegat de la rectora per al Real Colegio Complutense de Harvard, Pedro Morillo ha presentat al professorat i doctorats que han llegit recentment la seua tesi la convocatòria del curs 2024 de les beques i ajudes del Real Colegio Complutense de Harvard – Universitat de València.  En la sessió s’ha informat dels diferents tipus de beques: Postdoctoral Reserach Fellowships ; Faculty Researchs Fellowships; Travel Grants for Short-term funded visits; i les Short senar-unded visits, les seues característiques, al públic al que s’adrecen, dels períodes de sol·licituds, dels requeriments, les dotacions econòmiques, etc. Les quals es poden consultar el web "UV RCC-Harvard"..  A més, també informat de que el Centre d’Idiomes està acreditat per a la certificació de les proves TOEFL, titulació necessària per a accedir a algunes de les beques.  En l’acte també han participat la rectora de la Universitat de València, M. Vicenta Mestre, i el vicerector d’Internacionalització i Multilingüisme, Carles Padilla.   Real Colegio Complutense Harvard University – Universitat de València La UV manté subscrit un acord d’associació amb el Real Colegio Complutense d’Harvard University que permet al professorat i estudiants de totes dues institucions treballar conjuntament.  El RCC és una institució acadèmica única que sorgeix de la col·laboració entre la Universidad Complutense de Madrid i Harvard University, a les que posteriorment s'uneixen la Universidad Rey Juan Carlos, Universidad Politécnica de Madrid, Universidad de Alcalá de Henares, Universidad de Sevilla  i la Universitat de València. Situat a Cambridge, Massachusetts, este col·legi és un centre d'excel·lència que promou l'intercanvi cultural i acadèmic entre Espanya i els Estats Units. A través de programes innovadors i activitats diverses, el RCCH exercix un paper crucial en l'enfortiment dels llaços educatius i culturals entre totes dues nacions. Un dels aspectes més destacats del RCCH és la seua capacitat per a facilitar l'intercanvi d'estudiants i acadèmics entre totes dues institucions. A través de programes de beques i residències, el RCCH brinda a estudiants i professionals l'oportunitat de submergir-se en un entorn acadèmic diferent, enriquint la seua experiència educativa i promovent un enteniment més profund de les perspectives culturals i acadèmiques.
L’objectiu de la trobada és fomentar la col·laboració i l’intercanvi de coneixements entre les comunitats clínica i cientificotecnològica amb la finalitat de dissenyar estratègies per a la utilització òptima de la futura xarxa de deu instal·lacions de protonteràpia a Espanya. A més, el congrés busca potenciar la col·laboració i la comunicació amb experts internacionals en protonteràpia, i abasta tant l’experiència clínica com la tecnològica. Per tal de complir aquests objectius, en l’esdeveniment participa un panell científic internacional format per experts d’Alemanya, França, Anglaterra, Polònia, Portugal i Suïssa. El programa inclou ponents convidats de diferents institucions capdavanteres en l’àmbit clínic, com l’Hospital La Fe de València i les dues instal·lacions de protonteràpia existents a Espanya –Quirónsalud i Clínica Universidad de Navarra– així com de diversos centres europeus de protonteràpia. Una presentació convidada de l’investigador de l’IFIC Fernando Hueso proporcionarà una visió general de totes les activitats de recerca a la Comunitat Valenciana relacionades amb aquest camp. En total, es presentaran 36 contribucions orals que abordaran temes d’R+D en els aspectes més rellevants relacionats amb el sistema de salut i l’entorn de tractament de radioteràpia, aspectes tècnics de les infraestructures de protonteràpia i desenvolupaments de recerca i instrumentació enfocats a tractaments de teràpia de protons. A diferència de la radioteràpia convencional, la protonteràpia permet dipositar la major part de l’energia de les partícules al tumor, amb la qual cosa no es danya el teixit sa. La inauguració de l’esdeveniment ha tingut lloc aquest matí per part del delegat institucional del CSIC a la Comunitat Valenciana, Juan Fuster, i Bernardo Valdivieso, secretari autonòmic de Planificació, Informació i Transformació Digital de la Generalitat Valenciana. La trobada, que a València reuneix 200 participants de 14 països de tot el món, té intenció d’itinerar per les diverses ubicacions dins de la futura xarxa d’instal·lacions de protonteràpia a Espanya i estendre’s en un futur pròxim a Portugal. Aquesta conferència és la continuació de la seua edició anterior, celebrada a Santiago de Compostel·la el maig del 2023.
Organitzat pels estudiants del Màster de Virologia de la Universitat de València, el congrés es realitzarà al Campus de Burjassot per segon any consecutiu. Està dirigit a estudiants, investigadors i professionals de la salut interessats en diversos aspectes de la virologia. L'esdeveniment abordarà temes de gran rellevància, com el desenvolupament de vacunes contra virus emergents, la divulgació científica en virologia, la investigació amb virus animals amb alt potencial zoonòtic, la virologia bàsica amb virus de procariotes i l'ús de bacteriòfags com a eina terapèutica. També s'exploraran les diferents eixides professionals en el camp de la virologia. "Aquest és un congrés organitzat enterament pels alumnes com a part d'una de les assignatures del màster. Aquest enfocament formatiu és molt nou ja que els permet abordar aspectes de la difusió i divulgació científica des d'un punt de vista pràctic al mateix temps que contribueix a posar en valor la importància de la virologia en els estudis de medicina i les ciències de la vida", destaquen els directors del màster Salvador Herrero i Rafael Sanjuán. Els ponents que participen en aquest segon congrés són “personalitats de reconegut prestigi, tant en l'àrea de la divulgació com de la investigació en virologia a nivell nacional”, expliquen els codirectors del màster. Un total de 13 experts i expertes, pertanyents a diverses universitats, instituts d'investigació i empreses innovadores de diferents àmbits de la virologia i de diferents ciutats d'Espanya, compartiran els seus estudis a través de nou ponències i una taula redona. Prepara't per a una jornada repleta d'aprenentatge a la Sala Charles Darwin de l'Aulari interfacultatiu del Campus de Burjassot! L'esdeveniment arrancarà amb una conferència inaugural a càrrec de Luis Enjuanes, reconegut director del Laboratori de Coronavirus del Centre Nacional de Biotecnologia-CSIC i distingit membre de la Reial Acadèmia de Ciències Exactes, Físiques i Naturals. Carlos Pedrós-Alió, codirector del Laboratori d'Anàlisi de Microbioma i professor d'Investigació del Centre Nacional de Biotecnologia-CSIC, sorprendrà amb la seua ponència titulada Bueno, i això per a què serveix? No te la perdes! La destacada professora de la UV Pilar Domingo, directora del grup de Virologia Ambiental i Biomèdica del I2SysBio, revelarà els secrets de La fagoterapia com a arma enfront de bacteris multiresistents. Lucía Almagro, reconeguda biotecnòloga i divulgadora científica, més coneguda com @diariodeunacientifica en les xarxes socials, et deslumbrarà amb la seua xarrada sobre Fer visible a l'enemic invisible: quan el coneixement és poder. Rodrigo Sánchez de la Universitat d'Alacant aprofundirà en la pseudolisogenia com a cicle d'infecció alternatiu. No et perdes Virus d'arqueobacteris per Fernando Santos de la Universitat d'Alacant, i descobreix més sobre Els virus respiratoris a examen: retrat de família i diagnòstic de la mà de Raúl Ortiz de la Universitat de Valladolid. A més, Isabel Simarro de la Universitat Complutense de Madrid compartirà la seua investigació sobre Malalties víriques de rellevància veterinària, mentre que José Antonio López de la Universitat Autònoma de Madrid et submergirà en Infeccions i patologies estudiades des de la neurobiologia universitària. El congrés continuarà en la Sala d'actes de la Biblioteca de Ciències Eduard Boscà, no et quedes fora! Els estudiants del màster de Virologia de la UV Irati Bastero, Pedro Alba, Guillermo Gosálbez i Ana Hernanz presentaran comunicacions que prometen ser de gran interés. I per a tancar amb clau d'or, no et perdes la taula redona en la qual participaran destacats experts com Lucas Mora (UV), Jérémy  Dufloo (UV), Gloria Sánchez (IATA-CSIC) i Marisa Domingo-Calap (Evolving Therapeutics). T'esperem! Al Campus de Burjassot de la Universitat de València, es troba un dels dos màsters universitaris en Virologia de tota Espanya. Des del seu llançament en el curs 2022/2023, aquest programa s'ha dedicat a oferir una formació especialitzada en el fascinant camp dels virus. El pla d'estudis abasta un enfocament complet i integratiu, explorant les diverses implicacions dels virus en la salut humana, animal i vegetal. A més, s'aprofundeix en aspectes clau com la biologia, evolució i les aplicacions biotecnològiques dels virus. Destacant el seu caràcter pràctic i experimental, més del 50% de l'ensenyament se centra en activitats pràctiques. Això inclou una àmplia gamma d'opcions per a fer el Treball de Fi de Màster en prestigiosos centres d'investigació, hospitals o empreses biotecnològiques. Per al pròxim curs acadèmic 2024-2025, s'ofereixen 32 places per a nous estudiants. Assegura el teu lloc realitzant la preinscripció abans del 14 de juny a les 14:00 hores! Si tens interés en la Virologia, aquesta és la teua oportunitat per a adquirir les competències especialitzades que et prepararan per a un mercat laboral cada vegada més competitiu i exigent. No deixes passar aquesta oportunitat única!
“S’ha construït una narrativa en la qual es trasllada a la ciutadania, de manera reiterada i amb poques i insuficients evidències científiques, que els parcs eòlics eren fonamentals per a generar ocupació i rendes per a la població rural, arribant a afirmacions tan categòriques com agosarades i incertes com quan s’assenyala que el futur d’aquestes àrees rurals i el fre a la seua despoblació depenia dels parcs eòlics. Mentre no es demostre, estem davant un discurs que pot qualificar-se d’idíl·lic i fins i tot fal·laç”, afirmen Jaume Pla i Javier Esparcia, investigadors de la Unitat de Desenvolupament Rural (UDERVAL) de l’Institut Interuniversitari de Desenvolupament Rural. A més, expliquen que hi ha una relació inversa entre despoblació i qualitat ambiental, i que a vegades els mitjans de comunicació tenen més en compte els avantatges que els perjudicis de la instal·lació de parcs eòlics. Arriben a aquesta conclusió després de la revisió de 853 notícies de despoblació, de les quals només l’11% tractava temes mediambientals. Així, el percentatge de notícies en què es relacionava medi ambient i despoblació va disminuir del 15 al 10% en el període entre 2015 i 2022 respecte al que va de 1996 a 2014. També va descendir el percentatge que vinculava despoblació amb demografia i, per contra, va augmentar el que la relacionava amb actors institucionals, serveis o polítiques públiques. La reducció de les referències al medi ambient va començar a ser molt pronunciada a partir del període 2011-2014, en què d’un 20% va passar a un 5%-10%, període en el qual els efectes de la despoblació són més intensos, coincidint amb la crisi econòmica. “La informació publicada en premsa hauria d’aplicar enfocaments metodològics rigorosos, quantitatius i qualitatius. Aquesta no és necessàriament sempre objectiva, de manera que pot contribuir a discursos interessats o simplement insuficientment contrastats i, per tant, amb limitat rigor periodístic” afirmen Pla y Esparcia. Principalment, aquestes notícies van ser publicades en el periòdic Mediterráneo (el de major difusió de la província de Castelló). També cal destacar que en altres mitjans, com Las Provincias, es van publicar algunes valoracions més crítiques, qüestionant si aquests projectes realment podien tindre efectes positius per a la despoblació, segons els investigadors. L’estudi se centra en la Comunitat Valenciana, on alguns territoris mostren signes de despoblació. A la província de Castelló, per exemple, un 38,5% dels seus 135 municipis tenen una densitat menor a 10 habitants per quilòmetre quadrat, xifra que ha augmentat des de 2017, quan eren un 36%. Però també es recalca que aquesta situació es pot identificar amb zones de la província de València, com la comarca d’Utiel-Requena, o a Alacant, el cas de les comarques del Comtat i la Marina Alta.    Referència article: Pla Bañuls, Jaume, Javier Esparcia Pérez. «Despoblación y medio ambiente: una aproximación a las narrativas desde medios de comunicación valencianos». Anales de Geografía de la Universidad Complutense, vol. 44, n.º 1, 2024, pp. 251-76, https://doi.org/10.5209/AGUC.94212     Peu de foto annex: Javier Esparcia (esquerra) i Jaume Pla (dreta), en l’accés a la Facultat de Geografia i Història de la Universitat de València.
Micromundo, SmallWorldInitiative i TinyEarth són un grup de projectes internacionals que es desenvolupen a desenes de països de quatre continents per acostar la cultura científica i la recerca biomèdica als diferents nivells educatius i fomentar la vocació investigadora. L’acció desenvolupada a la UEMF ha permés iniciar la implantació dels projectes als països del Nord d’Àfrica. Durant la primera quinzena de febrer, professorat de la UV ha participat en la formació de nous monitors i monitores a la UEMF mitjançant la impartició de xarrades en línia i ha desenvolupat sessions pràctiques als laboratoris de la institució. Posteriorment, es van impartir cursos pràctics a més de 100 estudiants universitaris adscrits a la Facultat de Farmàcia ia l’Escola d’Enginyeria i Biomedicina. S’han dut a terme cinc sessions pràctiques intercalades amb formació teòrica en què l’estudiantat ha aprés nocions sobre el problema de la resistència bacteriana als antibiòtics i el seu impacte socioeconòmic, i ha assimilat diverses metodologies experimentals. En l’acte de cloenda van participar Ismail Moukadiri (coordinador de l’activitat al Marroc i director de l’escola de doctorat de la UEMF), Sergi Maicas (coordinador del projecte a la Universitat de València juntament amb Belén Fouz), així com diferents autoritats de la UEMF, entre elles Salim Bounou (vicepresident, responsable d’investigació, innovació i cooperació), Chakib Nejjari (vicepresident i responsable del pol de la salut) i Samir Ahid (degà de la Facultat de Farmàcia). L'estada de Sergi Maicas ha permès iniciar gestions per establir acords bilaterals entre els programes de màster de la UEMF i el Màster en Investigació en Biologia Molecular, Cel·lular i Genètica de la UV.    Consorcis internacionals El projecte Micromonde-U3M (Universitat Euromediterrània de Fes) s’ha implementat per primera vegada al Marroc emulant els projectes internacionals (SmallWorldInitiative, TinyEarth) i hispanoportuguès (MicroMundo). El projecte està finançat amb fons propis de la UEMF. El professor Sergi Maicas ha participat mitjançant una ajuda a la cooperació RI_IP_3186424 de la Universitat de València. El projecte Micromón a Espanya està avalat per la Societat Espanyola de Microbiologia i el Pla Nacional de Resistència als Antibiòtics i la seua difusió la duu a terme la Unitat de Cultura Científica i de la Innovació– Càtedra de Divulgació de la Ciència de la Universitat de València.
El programa, organitzat per la biotecnològica Amgen i la Fundació Catalana per a la Recerca i la Innovació (FCRI en les seues sigles catalanes), pretén millorar l’aprenentatge de les ciències, amb especial atenció en la biotecnologia i la genètica.  L’equip d’Amgen TransferCiència per a aquesta edició està integrat per Cecilia Picazo, Alba Arévalo i Víctor Garrigós, de l’Institut de Biologia Integrativa de Sistemes (I²SysBio), del CSIC-Universitat de València; Belén Llobregat, de l’Institut d’Agroquímica i Tecnologia d’Aliments (IATA-CSIC), i Borja Sáez de la Fuente, de l’Institut de Biomedicina de València (IBV-CSIC).  El programa forma el personal investigador perquè plantege a l’alumnat situacions d’aprenentatge que connecten amb contextos de la vida real, amb l’objecte de fomentar vocacions en biotecnologia i genètica. Les activitats es duran a terme a centres de la ciutat de València (3); l’Eliana (València) i Teulada (Alacant).  Les investigadores i els investigadorsproposen escenaris que connecten diferents blocs del currículum, com salut i malaltia, immunologia i genètica, i evolució en ESO; i sabers de genètica, immunologia, biotecnologia i evolució en batxillerat, amb els seus camps de recerca. Així, l’alumnat no només amplia i consolida els seus coneixements en els àmbits de genètica i biotecnologia, sinó que el programa també els permet tenir una visió real de la ciència i la figura de l’investigador o la investigadora.  Present per cinquécurs consecutiu a la Comunitat Valenciana, Amgen TransferCiència és un projecte d’àmbit estatal ambcinc edicions de trajectòria. En aquest curs, ha ampliat la cobertura a nivell estatal, i ha arribat a 31 localitatsde Catalunya, Comunitat de Madrid, Comunitat Valenciana, Illes Balears i Galícia.  L’equip científic total l’integren 34 investigadors (un 32% investigadors postdoctorals, un 65% predoctorals i un 3% investigadors sènior), el 76% dels quals són dones, que col·laboraran amb 35 centres escolars d’aquestes 5 comunitats autònomes. A més, el programa ofereix a l’alumnat la possibilitat de participar en un concurs de comunicació científica, en el qual poden presentar un vídeo de 2 minuts en què expliquen un concepte aprés o el resultat del taller pràctic.   Veure i experimentar la investigació científica a classe  Les activitats inclouen sessions experimentals a les aules aplicades a diferents temàtiques de l’àmbit biotecnològic,amb el suport de l’ús de kitsELISA(enzimoimmunoanàlisis d’absorció), per a la detecció i quantificació de substàncies específiques en mostresbiològiques, com proteïnes, anticossos i marcadors; PCR(reacció en cadena de la polimerasa) per a detectar organismes modificats genèticament, i de la tècnica d’electroforesis per a separar i aïllar molècules d’ADN, ARN o proteïnes en funció de la seua mida i càrrega elèctrica.  “Posar en contacte l’alumnat amb l’investigadori explicar, de forma propera, els principals temes d’actualitat i les tècniques de treball de la biotecnologia és una fórmula molt efectiva d’orientar l’interés i el futur professional dels jovescap a la ciència en general”, explica Víctor Garrigós, de l’Institut de Biologia Integrativa de Sistemes (I²SysBio), del CSIC-Universitat de València, integrant d’Amgen TransferCiència, que desenvoluparà la seua classe pràctica i taller a l’IES 26 Misericòrdia de València. En la seua opinió, “conéixer de primera màels avanços que estem fent en genètica i biotecnologia i la seua projecció real és unafórmula molt efectiva per a estimular l’interés de l’alumnat”.   Alba Arévalo (I2SysBio – CSIC – UV) “El que és invisible als ulls” Centre educatiu: IES Teulada, Teulada (Alacant), 2 de febrer  Fins al segle XX es creia que la presència de microorganismes en el cos humà únicament generava infeccions i malalties. Amb les anàlisis de la microbiota, sabem que la meitat de les nostres cèl·lules són humanes i l’altra meitat són bacterianes. En la sessió teòrica es tractaran conceptes de microbiologia bàsica, microbiota humana, probiòtics i la seua relació amb la salut de les persones. En la pràctica, es plantejarà el desenvolupament d’una vacuna probiòtica, mitjançant tècniques de microbiologia, biologia sintètica i immunologia, i l’ús d’un kit ELISA.  Belén Llobregat (IATA) “Detecció d’Organismes Modificats Genèticament per PCR” IES Patraix (València), 1 de març  En la sessió teoricopràctica, es començarà explicant les bases generals de la biotecnologia. A continuació, el taller pràctic posarà a l’alumnat en el paper d’un investigador d’una empresa biotecnològica especialitzada en seguretat alimentària que ha de detectar potencials organismes modificats genèticament (OMG) i transgènics en un lot amb mostres reals de 4 diferents cultius de tomaques. Per fer-ho, duran a terme pràctiques amb kits de reacció en cadena de la polimerasa (PCR) i tècniques d’electroforesi en gel d’agarosa.  Borja Sáez de la Fuente (IBV-CSIC) “Buscar una agulla en un paller. És tan difícil com sembla?” IES Eliana, l’Eliana (València), 26 de març  L’alumnat forma part d’un suposat laboratori que disposa d’una tècnica per detectar la presència d’organismes modificats genèticament (OMG). Un supermercat els contracta per identificar productes amb OMG.A l’inici de la classe teòrica se’ls presentarà la situació, i des d’ací se’ls anirà introduint aspectes bàsics relacionats amb l’enginyeria genètica i les seues diferents aplicacions. Al taller pràctic, hauran de ser capaços d’establir un protocol per dur a terme la tasca que se’ls ha plantejat mitjançant l’aplicació d’un kit PCR de detecció d’OMG.  Víctor Garrigós Contelles (I2SysBio – CSIC – UV) “Enzims de restricció en biotecnologia” Centre educatiu: IES 26 Misericòrdia (València), 26 de març  Situats com a potencials investigadors d’una empresa biotecnològica que ofereix serveis analítics a la carta, l’alumnat haurà de dur a terme una electroforesi en gel d’agarosa sobreuna mostra per determinar si s’ha aconseguit aïllar i purificar uns enzims de restricció (proteïnes aïllades a partir de bacteris que tallen seqüències d’ADN), que han digerit l’ADN d’un virus bacteriòfag i d’un plasmidi (molècula xicoteta d’ADN circular que es troba en els bacteris i d’altres organismes microscòpics). L’activitat repassa l’evolució històrica i tecnològica de la biotecnologia, i se centra en els enzims de restricció.  Cecilia Picazo Campos (I2SysBio – CSIC – UV) “A la recerca de l’assassí/in@” Parc Col·legi Santa Ana (València), data pendent (febrer o abril)  L’activitat pressuposa que hi ha hagut un assassinat. Al lloc del crim es troben mostres biològiques de l’assassí/assassina. Amb aquestes mostres, l’alumnat podrà extraure l’ADN, amplificar-lo, separar-lo, visualitzar-lo i comparar-lo amb altres mostres per determinar, dels tres possibles sospitosos, qui és el culpable.     Sobre l’FCRI  La Fundació Catalana per a la Recerca i la Innovació (FCRI) divulga la recerca i la innovació entre la societat per fomentar la cultura científica, les vocacions cientificotècniques entre els joves i l’emprenedoria i la col·laboració publicoprivada en R+I.   Més informació a www.fundaciorecerca.cat     Sobre Amgen Amgen és una companyia pionera en biotecnologia que té el compromís d’aprofitar al màxim el potencial de la biologia per a aquells pacients amb malalties greus, descobrint, desenvolupant, fabricant i proporcionant tractaments humans innovadors. L’enfocament comença amb l’ús d’eines com ara la genètica humana avançada, per descobrir les complexitats de la malaltia i entendre els fonaments de la biologia humana. Amgen se centra en àmbits de grans necessitats mèdiques no cobertes i aprofita la seua experiència en la fabricació de productes biològics per obtenir solucions que milloren els resultats sanitaris i milloren la vida de les persones.    Més informació: www.amgen.es i https://www.linkedin.com/company/amgen-españa.
Soc Yolanda Picó, treballe al Centre d’Investigació sobre Desertificació (CSIC-UV-GVA) i la meua línia d’investigació està focalitzada en l’anàlisi de contaminants emergents, tant de les seues concentracions en el medi ambient com dels seus efectes en la biota. La determinació de contaminants es basa en la utilització de tècniques analítiques, com ara mostrejadors passius i sistemes d’espectrometria de masses d’alta resolució, amb els quals es poden fer perfils de la contaminació i conèixer tot el que passa en el medi ambient. D’altra banda, pel que fa als efectes de la biota, estem posant a punt tècniques de metabolòmica, fem assajos a laboratoris i també tenim previst, en un futur, fer-los directament en el medi ambient i exposar, sobretot, fauna aquàtica als contaminants i veure quines alteracions hi provoquen, amb la idea de poder garantir que aquesta fauna no ha estat exposada a nivells excessivament alts de contaminants. De moment, tenim la investigació molt focalitzada en l’estudi de les zones humides, especialment de les que estan en la costa mediterrània, per l’interès que tenen de cara a la biodiversitat biològica, la qual està perdent-se. En aquests moments, estem investigant el Prat de Cabanes-Torreblanca, la Marjal de Pego-Oliva i l’Albufera. Es tracta de tres zones humides que tenen característiques comunes, però també molt diferents i això ens dona una idea de com els afecta la dinàmica dels contaminants. Un altre punt important és com el canvi climàtic pot afectar la dinàmica dels contaminants dins d’aquests ecosistemes.  Tots els contaminants tenen efectes coneguts sobre l’ésser humà, però ara ja no passen grans accidents com els que hi havia abans en els que un contaminant molt concentrat arribava a una ciutat i produïa una mortaldat molt important, no només en animals, sinó també en éssers humans. Ara es tracta d’efectes tòxics a llarg terme. Són més complicats de veure, però que tenen molta implicació. Per exemple, molt pesticides poden afectar a la reproducció a la llarga i produir altres efectes nocius. Aquest article es va publicar originalment en la revista Mètode, dins de la secció «Espais de ciència».
Mitjançant l’ús de dades, ChemiNova pretén desenvolupar un conjunt d’eines de Realitat Augmentada i Realitat Mixta, l’ús de les quals implicarà principalment professionals de la conservació del patrimoni artístic, cultural i arquitectònic. “Es tracta de crear formes noves i rendibles de monitorització remota i in situ dels béns del patrimoni cultural, reutilitzant les tecnologies existents i proporcionant a les conservadores anàlisis avançades dels danys estructurals i químics causats per amenaces d’origen humà”, explica Cristina Portalés, investigadora responsable del grup DINA a l’IRTIC i coordinadora del projecte europeu. Inspirat en el joc d’experimentació química dels anys 60 del segle passat, que incloïa les eines necessàries per tindre un laboratori casolà, ChemiNova es fonamenta ara en tecnologies d’adquisició de dades, no destructives i portàtils, que, juntament amb l’anàlisi mitjançant Intel·ligència Artificial, permeten inspeccions adaptables a diferents escenaris i faciliten l’ús no professional del sistema. Una de les seues mires, de fet, és implicar la ciutadania en els processos de conservació mitjançant la presa de dades i mitjançant el que s’anomena ‘ciència ciutadana’. “Ens sembla interessant posar també la tecnologia en mans d’usuaris no professionals que puguen contribuir a la conservació, en els processos d’anàlisi i vigilància d’un patrimoni que també és seu”, afegeix Portalés. Així, el projecte es ramifica en diferents eines basades en un mètode algorítmic d’aprenentatge automàtic –Deep Learning– anomenat ChemiAI. Aquestes són ChemInspection –eina per al diagnòstic mitjançant models de 3D enriquit–, ChemiModel –per a la reconstrucció 3D d’objectes a partir d’imatges-, ChemiSensing –per a l’anàlisi a distància de l’estat dels objectes patrimonials– i ChemiSee, per a l’anàlisi de l’impacte del canvi climàtic i dels conflictes bèl·lics sobre el patrimoni. El projecte, que acaba d’iniciar el seu camí i que s’haurà de desenvolupar al llarg dels pròxims tres anys, contempla un total de quatre proves pilot sobre els monuments i col·leccions europees següents: la catedral de Santa Sofia de Kyiv, a Ucraïna; la Col·lecció de la Universitat de Palerm, a Itàlia; el Palau de Schönbrunn a Viena, Àustria, i l’edifici La Nau de la Universitat de València. ChemiNova: Novell Technologies for On-Site and Remote Col·laborative Enriched Monitoring to Detect Structural and Chemical Damages in Cultural Heritage Assets, com s’anomena oficialment el projecte, està dotat amb 3,5 milions d’euros del Programa Europeu Horitzó Europa, més de 850 de els quals gestionarà la Universitat de València, coordinadora del projecte i del consorci format per a la seua execució. Des d’Itàlia formen part del consorci l’International Centre for the Study of the Preservation and Restoration of Cul-tural Property (ICCROM), l’Università degli Studi di Palerm (UNIPA) i el Consigli Nazionale delle Ricerche – Institute of Atmospheric Sciences and Climate (CNR-ISAC). Des d’Ucraïna hi participa la National Conservation Area “St. Sophia of Kyiv” (NCA-SSK). També formen part del projecte Gottfried Wilhelm Leibniz Universität Hannover (LUH) i ART+COM AG (ARTCO), d’Alemanya; 4D-IT GmbH (4D-IT) i Schloß Schönbrunn Kultur-und Betriebsges.m.b. H. (SKB), d’Àustria; University of Burgundy (UB), de França; DIADRASIS Interdisciplinary research on Archaeological & Architectural Conservation (DIADRASIS), de Grècia, i Universitatea Tehnica Cluj-Napoca (UTC), de Romania.
Els tipus més freqüents de càncer infantil són les leucèmies agudes i els tumors de sistema nerviós central. Junts suposen prop del 50% dels tumors en xiquets i adolescents. La jornada se celebrarà amb motiu del Dia Internacional de Càncer Infantil, de 17 a 19.30 hores, a la Sala Microscopis 2 de la Facultat de Medicina de la UV, on treballa el Grup de Recerca Traslacional de Tumors Sòlids Pediàtrics d’INCLIVA, impulsor d’aquesta iniciativa. “Es tracta d’una jornada divulgativa i pràctica en què els participants es podran familiaritzar, per exemple, amb el processament de mostres per a microscòpia òptica, tumors artificials i el seguiment en temps real de les cèl·lules tumorals en cultiu. Serà una ocasió també perquè pregunten directament als investigadors i els ajuden a incorporar als seus estudis la perspectiva del pacient”, resumeix Rosa Noguera, catedràtica del Departament de Patologia de la UV (àrea d’Histologia) i coordinadora del Grup d’Investigació ResPediaTu de la Universitat de València. En la jornada s’utilitzaran els microscopis del Departament de Patologia de la Facultat de Medicina de la UV, diferents rigideses de les matrius artificials emprades per fabricar els tumors artificials, ordinadors per visualitzar vídeos de cèl·lules en temps real presos amb l’Holomonitor M4 live cell imaging system, imatges de mostres de tumors artificials amb diferents tincions i imatges que mostren característiques genètiques tumorals. Per tal de controlar l’aforament de la jornada de portes obertes, es recomana confirmació mitjançant aquest enllaç https://form.typeform.com/to/oqSGJ8nj.
En els tres dies de la trobada sobre “Conservació i gestió d’aiguamolls davant del canvi climàtic”, que es podrà seguir en streaming i que arranca aquest dimecres a les 9 amb la presència, entre d’altres, de la Vicerectora de Sostenibilitat, Cooperació i Vida Saludable de la UV, Pilar Serra, representants d’organitzacions internacionals i de la societat civil, i personal científic, polític i professional compromès amb la conservació d’aquests ecosistemes tractarà assumptes com les amenaces i reptes a què s’enfronten els aiguamolls, governança i ocupabilitat verda. Antonio Camacho, catedràtic d’Ecologia a la Universitat de València i coordinador de la part científica del projecte explica que “es poden dissenyar accions de maneig, gestió i restauració dels ecosistemes aquàtics, basades en coneixements científics com els generats en aquest projecte que, alhora que afavoreixen la recuperació de la salut ecològica del sistema, també estiguen encaminades a maximitzar el segrest de carboni, i que puguen reduir l’alliberament a l’atmosfera de gasos d’efecte hivernacle”. A més d’aquest potencial paper mitigador que els aiguamolls poden exercir en la lluita contra el canvi climàtic, en les ponències i taules redones previstes s’analitzaran l’estat de conservació de l’Albufera de València segons diversos indicadors i la gestió i restauració d’aiguamolls mediterranis; i les amenaces i pressions sobre els aiguamolls. També es tractaran qüestions sobre educació ambiental, la importància de la comunicació audiovisual per al coneixement dels aiguamolls, i aspectes més tècnics com la normativa legal que els protegeix o la necessitat d’implementar mesures de protecció i una gestió correcta.    Context Per a la reducció de les concentracions de gasos d’efecte hivernacle a l’atmosfera, els ecosistemes més coneguts són els boscos, però hi ha altres espais naturals capaços de fixar grans quantitats de carboni, i amb això mitigar el canvi climàtic, com els aiguamolls. Tot i la seua importància, la Convenció de Ramsar alerta que durant l’últim segle van desaparèixer més del 60% dels aiguamolls del planeta. El cas més recent d’alarma ha estat la repetida dessecació de l’última llacuna permanent a Doñana, la Llacuna de Santa Olalla, situació molt infreqüent i especialment rellevant per la seua simbologia al territori i per ser la reserva natural més gran d’Europa. L’actual situació de sequera ha agreujat la seua situació i la d’altres aiguamolls, especialment els mediterranis. Segons Vanessa Sánchez, representant de la Fundació Global Nature i coordinadora del projecte, “els aiguamolls mediterranis, quan es gestionen adequadament, poden actuar com a importants embornals de carboni, i contribuir així a la reducció de les emissions de gasos amb efecte d’hivernacle”.
Actualment, el Portal de Producció Científica conté 202.779 publicacions, de les quals 131.334 són articles científics, que provenen de 4.490 investigadores i investigadors. També s’inclouen 481 grups de recerca, 14.449 tesis i 75.877 documents en accés obert, des de la meitat del segle XX fins a l’actualitat. La informació està agrupada per departaments, centres i instituts; articles, capítols de llibres, tesis llegides, dirigides o tutoritzades i hi ha també producció de transferència (resultats d’investigació i patents). La producció s’incorpora des de Dialnet, Scopus i Web of Science, i des de l’Oficina Española de Patentes y Marcas. La gestió i el manteniment del Portal recau en el Servei de Biblioteques i Documentació. El PDI pot afegir al portal producció científica no reflectida, així com fer servir altres utilitats com descarregar el currículum en format CVN o descarregar l’impacte normalitzat de les publicacions en Scopus, entre d’altres. Es pot fer servir la guia d’ajuda o enviar les consultes mitjançant La Biblioteca Respon. El Portal es va llançar en versió beta al mes d’octubre de 2023 en una jornada de ciència oberta organitzada pel Servei de Biblioteques i Documentació en la Setmana de l’Accés Obert. Des de llavors, s’han anat millorant les dades oferides: nombre d’investigadors i investigadores indexat al Portal, millora de les afiliacions i àrees de coneixement o incorporació de grups d’investigació, entre d’altres.
Ximo Farinós i Júlia Salom són també membres de l’Institut Interuniversati de Desevolupament Local (IIDL) de la Universitat de València. Els treballs iniciats conduiran a una actualització de continguts respecte de l'anterior versió, publicada en 2018, en la què Farinós i Salom també van ser responsables dels esmentats grups temàtics. L’Atles Nacional és un document geogràfic fonamental i complex que conté una recapitulació i una generalització dels coneixements científics contemporanis en el camp de la geografia física, econòmica, cultural i política del país. Serveix com a eina de consulta en afegir un valor essencial per al gestor públic, i en proporcionar el coneixement dels diferents aspectes que caracteritzen el territori en les activitats empresarials; al seu torn, constitueix un punt de referència educatiu per a la població en general.
Soc professor titular del Departament de Zoologia de la Universitat de València i investigador en l’Institut Cavanilles de Biodiversitat i Biologia Evolutiva. En 2015, vaig formar el meu propi grup d’investigació, on estudiem l’evolució del comportament i, en particular, la selecció sexual. Actualment, estem treballant en la interacció entre ecologia i selecció sexual, sobre com aquesta última es veu afectada pels canvis ambientals en la natura, la qual cosa és fonamental per entendre com evoluciona el comportament i com es genera i es manté la biodiversitat. Crec que hi ha un gran desconeixement en la nostra tasca d’investigació i, generalment, sols es reconeix allò que es pot relacionar amb algun tipus d’aplicació. Tanmateix, la recerca bàsica és fonamental. Entre altres coses, és la base de tota ciència aplicada. Per solucionar aquest problema de desconnexió amb la ciutadania, crec que hauríem de fer més i millor comunicació i, a més, a l’escola s’hauria de posar més èmfasi en el mètode científic, en com funciona la ciència, per què la ciència ens pot ajudar a entendre millor el món que ens envolta, quines repercussions té…  No vull ser gaire funest, però a Espanya queda molt camí per recórrer en el camp de la investigació bàsica. Si bé és cert que ens estem movent en la direcció correcta, continuem sent un dels països que menys inverteix en R+D+I, en particular en investigació bàsica. Tenim grans investigadors, però és una llàstima que la mancança de recursos obligue a molts d’ells a treballar amb dificultats i deixe molts altres pel camí. Aquest article es va publicar originalment en la revista Mètode, dins de la secció «Espais de ciència».
“Una disminució de les precipitacions dèbils o moderades, com destaca en aquest estudi, té profundes implicacions ecològiques per al sistema hidrològic i, en conseqüència, per al benestar de les comunitats. De la mateixa manera, un augment de les pluges torrencials té implicacions tant per als sistemes naturals com per als socials”, destaca Maria José Estrela, primera signant de l’article i professora del Departament de Geografia de la Universitat de València.  La investigació –sobre els rius Segura, Guadiana, Guadalquivir i Xúquer– també constata que les àrees en què el riu es recarrega (trams alt i mig) s’ha donat una concentració més gran de les precipitacions en aquests 70 anys, és a dir, hi ha menys dies de pluja amb més intensitat de la precipitació. En conjunt, a les conques estudiades, a l’estiu els dies de pluja van baixar un 28% de mitjana, i a l’hivern, un 19%.  A més, els períodes secs van augmentar, fet que constitueix un inconvenient per a l’efectivitat de la recàrrega, ja que els millors dies per això són aquells amb una pluja moderada o baixa (menor de 40 mm de pluja per dia), els quals estan disminuint respecte als dies de pluja d’alta intensitat (més que 40 mm/d).  L’estudi, que també firmen David Corell i Juan Javier Miró (Departament de Geografia) i Raquel Niclós (Departament de Física de la Terra i Termodinàmica), constata que aquests canvis no van ser uniformes al llarg de l’any, i que a l’estiu i l’hivern la disminució de dies de pluja i volum de precipitació van ser més acusats. Així, el volum de precipitació va baixar un 20% a l’estiu i un 19% a l’hivern. A més, a la primavera, també es van reduir les precipitacions un 10% i només a la tardor, l’època de més torrencialitat, el volum va augmentar un 10%.  Segons la investigació, és crucial un control dels recursos en el curs dels rius Guadiana i Guadalquivir, ja que constitueixen una important destinació turística que incrementa la població notablement a l’estiu i l’hivern, amb cada vegada menys aigua. L’estudi afirma que en aquestes conques s’ha arribat a reduir entre un 30 i un 40% el volum de precipitacions.     Metodologia  La investigació s’ha basat en l’anàlisi de 348 estacions pluviomètriques situades a les conques dels rius Segura, Guadiana, Xúquer i Guadalquivir, i pertanyents a l’Agència Estatal de Meteorologia (AEMET). Les variables avaluades han estat el volum de la precipitació, el nombre de dies de pluja, la precipitació diària classificada per intensitat i l’índex de precipitació, evapotranspiració estandarditzada (SPEI), el qual indica els nivells de sequera.  Aquest estudi ha comptat amb el suport del programa PROMETEO (Generalitat Valenciana) i el Ministeri de Ciència i Innovació.     Article: Estrela, M. J.; Corell, D.; Miró, J. J.; Niclós, R. Analysis of Precipitation and Drought in the Main Southeastern Iberian River Headwaters (1952–2021). Atmosphere 2024, 15, 166. https://doi.org/10.3390/atmos15020166    Peu de foto annex:  1. Curso mitjà del riu Segura.
El meu nom és Pascuala García Martínez, però tot el món em diu Pas. Soc catedràtica en la Facultat de Física i forme part de la Unitat Docent d’Òptica Física del Departament d’Òptica i d’Optometria i Ciències de la Visió. Moltes vegades es pensa que l’òptica només consisteix en ulleres, però en realitat és la part de la física que estudia les lleis i els fenòmens de la llum a través de làsers, òptica quàntica, visió, optoelectrònica, etc. Jo, concretament, estudie la difracció i la polarització de la llum. Durant alguns anys he treballat a implementar sistemes òptics per a fer diferents operacions. El fet d’utilitzar-hi la llum fa que els processos s’obtinguen a la velocitat d’aquesta, de manera que tot va molt més ràpid que quan es fa ús de l’electrònica. Després, al llarg dels anys, he anat canviant a l’estudi de les pantalles de cristall líquid i la seua aplicació en difracció i polarització. Aquests dispositius els veiem cada dia, ja que els tenim en els monitors, mòbils, tauletes, etc. Pense que som responsables d’intentar fer que la nostra investigació servisca per al benestar de la societat. En aquest sentit, hem trobat aplicació del que investiguem a la dermatologia, perquè s’ha observat que, en funció de la polarització de la llum que s’usa per a examinar la pell en pacients, s’hi poden visualitzar i detectar millor melanomes i altres patologies dermatològiques. És a dir, es poden veure coses que d’altra manera no es veurien. I això és molt important per a fer un correcte diagnòstic.  Un altre aspecte que m’ocupa molt de temps és treballar perquè hi haja més dones en ciència i tecnologia. Sempre he sigut l’única dona en el meu grup d’investigació i moltes vegades em sentia molt aïllada, fins al punt de plantejar-me si no encaixava en el món de la recerca. Després em vaig adonar que no era un problema meu, era un problema de com hem socialitzat la investigació. Em vaig unir a l’Associació de Dones Investigadores i Tecnòlogues (AMIT) en el 2002 i em va encantar: vaig entendre la necessitat de dedicar part del meu temps a això si volem canviar les xifres. A física, les dones que investiguem representem al voltant d’un 20-22%. Des de fa vint anys, he estat participant i formant-me en qüestions de gènere i ciència, coneixent gent i he anat creixent i agafant responsabilitats en aquest sentit. I he conegut moltes dones que han sigut referents en la meua vida: Capitolina Díaz, Pilar López Sancho o María Josefa Yzuel, entre moltes altres. També he format sempre part de la Comissió de Polítiques d’Igualtat a la Universitat de València, he dirigit la Comissió d’Igualtat a la Facultat de Física fins a 2022, i des del 2018 soc la presidenta del Grup Especialitzat de Dones en Física de la Reial Societat Espanyola de Física. En la nostra disciplina, tenim molta faena perquè en som molt poques. Visibilitzar aquestes xifres és perspectiva de gènere, però també és necessari estudiar l’impacte de gènere a la investigació. A física, hi ha molt a dir en aquest aspecte. Per exemple, ara que estic treballant en col·laboració amb professionals de la medicina i t’adones d’aspectes com que no és el mateix quan una dona va a tractar-se la pell que quan ho fa un home. Això s’ha de tindre en compte: és importantíssima la perspectiva de gènere en la recerca si volem fer una ciència per a tothom. Aquest article es va publicar originalment en la revista Mètode, dins de la secció «Espais de ciència».
Els guardons s’adrecen a aquelles persones que desenvolupen treballs de recerca o divulgació a la Universitat de València. El requisit fonamental per presentar una candidatura és que les obres hagen estat publicades el 2023, bé articles, llibres i/o capítols de llibres de comunicació acadèmica i divulgació científica. També és requisit que estiguen redactats en valencià, encara que puguen contenir citacions de textos en altres llengües.  La dotació econòmica de cada premi variarà en funció de la qualitat lingüística i del volum de text en valencià de les publicacions presentades, amb un màxim de 1.500 euros per candidatura. En queden exclosos els articles d’opinió, els textos de llengua i literatura catalanes, i didàctica d’aquestes, així com els textos que hagen estat corregits o traduïts pel Servei de Llengües i Política Lingüística o els textos que ja hagen estat premiats amb anterioritat.  Poden presentar-se a aquests premis aquelles persones que desenvolupen una tasca investigadora o divulgadora en qualsevol departament, institut, grup de recerca o organisme de la UV. A més, les candidatures són individuals, de manera que es pot presentar una sola sol·licitud per persona, encara que les sol·licituds poden incloure treballs col·lectius.     Josep Martínez Bisbal Els premis Josep Martínez Bisbal (Catadau, 1950-València, 2021) han estat convocats en memòria del professor de Filosofia i vicerector d’Estudis de la Universitat de València entre el 1990 i el 1994, que va participar activament en el moviment democratitzador de la institució i es va implicar en la millora de la qualitat educativa a través de la Llei de reforma universitària de mitjans dels 80.     Bases de la convocatòria en aquest enllaç.
Cytophaga johnsonae. Així es diu el bacteri que deu el seu nom a Delia E. Johnson, una microbiòloga estatunidenca i la primera dona en la història de la microbiologia a donar nom a un organisme, cent vint-i-cinc anys després que ho fera un home. En biologia, una manera de reconèixer les figures més destacables del seu camp és dedicar-los un epònim, és a dir, un terme que prové d’un nom de persona. Exemples n’hi ha molts, també en camps com la medicina o la química: l’element químic curi, que deu el seu nom a Pierre i Marie Curie; la malaltia d’Alzheimer, pel metge que la va identificar; els logaritmes neperians, en honor a John Neper; o la ja citada Cytophaga johnsonae. Ara bé, quants d’aquests epònims en ciència estan dedicats a dones? Una investigació recent sobre els noms científics de bacteris i arqueus ha posat de manifest la notable bretxa de gènere que existeix encara en la nomenclatura dels procariotes en microbiologia. L’estudi l’han realitzat científiques i científics del Departament de Microbiologia i Ecologia de la Universitat de València, l’Institut d’Agroquímica i Tecnologia d’Aliments (IATA, CSIC) i l’Institut Leibniz d’Alemanya. Després d’analitzar milers d’epònims procariotes, han trobat que només un 14,8% dels epònims procariotes fan honor a una dona, la qual cosa deixa clar que la situació no ha millorat des que en 1947 es batejara C. johnsonae, tot i que el nombre de dones en el camp de la microbiologia haja anat augmentant progressivament i que altres microbiòlogues han anat incorporant-se al llistat: Margaret Zuelzer (Spirochaeta zuelzerae), Genevieve Roth (Rothia)), Michaela Elisabeth Sharpe (Lactobacillus sharpeae) o Junqin Li (Nocardioides lijunqiniae), entre moltes altres.  Segons David Arahal i Lola Giner, investigadors de la Universitat de València i coautors de l’estudi, la principal causa d’aquesta bretxa la trobem en el fet que gairebé totes les disciplines han estat majoritàriament dominades per homes, a més, segons els investigadors, en microbiologia s’acudeix molt a figures històriques, per la qual cosa clarament ja es parteix d’una arrel desigual. De totes maneres, segons David Arahal, «actualment s’estan descobrint moltes dones amagades que varen tindre un paper importantíssim com Fanny Gese o Katherine Evans». Els epònims en la corda fluixa En els últims anys s’ha obert un debat sobre la idoneïtat de determinats epònims, com és el cas de l’escarabat Anophthalmus hitleri, que deu el seu nom a Adolf Hitler. També en uns certs sectors de la botànica o la zoologia hi ha hagut debats sobre canviar alguns epònims pertanyents a figures històriques qüestionables avui dia, com per exemple aquells relacionats amb el passat colonial. No obstant això, segons Arahal aquesta problemàtica no existeix en microbiologia. «Estem parlant d’un període històric en el qual en microbiologia a penes s’estaven encunyant noms –explica l’investigador– i quan hem revisat tots els epònims no ens hem trobat ni un sol cas que puga suscitar aquest tipus de polèmica». Extrapolant aquest debat a la bretxa de gènere en les nomenclatures procariotes, ni David Arahal ni Lola Giner consideren que un canvi de nom o l’eliminació dels epònims siga la solució, ja que això crearia confusió en la nomenclatura botànica i zoològica. Per als investigadors, la solució implicaria donar més visibilitat a aquesta problemàtica, així com als estudis que s’estan fent, amb la finalitat que les noves generacions de científics i científiques no repetisquen els mateixos errors i es comence a potenciar més visibilitat a figures positives pertanyents a la ciència. Segons Lola Giner, «el fet que aquest article s’haja pogut publicar ja té molta repercussió». La microbiòloga creu que conèixer aquesta situació és una bona manera de prendre consciència i triar referents femenins si es té l’oportunitat de nomenar un bacteri o un arqueu. David Arahal afegeix que també és important que les institucions acadèmiques, com la universitat, s’impliquen i faciliten la inclusió de figures del camp de la sociologia i altres similars que puguen formular hipòtesis de per què passen aquestes coses, en quines àrees geogràfiques es reprodueix més, si això depèn de com siguen d’igualitàries les societats, etc. De moment, tant Arahal com Giner esperen poder continuar investigant sobre aquest tema i poder fer més divulgació en centres educatius per a així poder arribar a les noves generacions i evitar que aquesta bretxa de gènere es continue reproduint. Aquest reportatge va ser originalment publicat en la pàgina web de la revista Mètode de la Universitat de València.
“A més, en els últims temps s’observa una diversitat més gran de fonts i presència de portaveus d’organitzacions no governamentals i d’institucions, fonamentalment ONG, tant en cadenes públiques com en privades, encara que amb més freqüència en les públiques”, apunta la professora del Departament de Teoria dels Llenguatges i Ciències de la Comunicació. Aquests col·lectius aporten un discurs positiu sobre aquests menors, i critiquen la falta de mitjans per a la protecció i el seu acompanyament. A més, la investigació apunta que hi ha una invisibilització en la representació de xiquetes i adolescents no acompanyades, un grup quantitativament menor, que en aparèixer menys en els mitjans obri la hipòtesi que és perquè han acabat en destins no visibles i incerts, com l’explotació sexual i altres situacions que les allunyen de buscar ajudes. En el seu estudi que comprèn l’anàlisi de 50 peces d’agost del 2017 al febrer del 2023, la professora Bañón també detecta que hi ha una evolució en la consciència professional sobre les imatges que s’emeten a la televisió, cosa que és més evident en les públiques. Tot i això, encara preval l’ús del terme MENA carregat de connotacions negatives com a conseqüència del seu ús polític per partits d’extrema dreta que actualment tenen presència en els mitjans. Tot i així, aquest terme és poc utilitzat en informatius de televisió pública i quan apareix, es contextualitza de manera didàctica per explicar la càrrega discriminatòria que comporta”, afirma la també integrant del Consell Rector de la Corporació Valenciana de Mitjans de Comunicació.    Metodologia El principal criteri d’elecció de les peces de l’estudi és que han estat difoses en programes de naturalesa informativa emesos en obert. D’aquestes, el 50% en cadenes públiques i l’altra meitat, en privades, totes seleccionades segons les xifres d’audiències i el criteri de diversitat entre cadenes. Es calcula que a Espanya el 2022 hi ha registrats 13.533 menors no acompanyats, entre homes i dones, xifra en augment. Per nacionalitat, un 77% són marroquins. Entre les dones no acompanyades també constitueixen el col·lectiu més nombrós, amb un 56%. En la Directiva Europea l’article 25 parla de manera específica de la protecció de xiquets, xiquetes i adolescents no acompanyats (NNA) per facilitar-los l’adequat suport, reiterant al Consell d'Europa que en la seua Estratègia per als Drets de la Infància s’esmenta que els xiquets i les xiquetes migrants tenen els mateixos drets que els europeus.    Referència article: Bañon Castellón, L. (2023). Televisión y representación de los niños, niñas y adolescentes inmigrantes extranjeros no acompañados: una aproximación a las cadenas españolas. ENCUENTROS. Revista de ciencias humanas, teoría social y pensamiento crítico., 20 (Universidad Nacional Experimental Rafael María Baralt), 235-248. https://doi.org/10.5281/zenodo.10059665
Seal-Hydrogen, projecte finançat per l’Agència Executiva Europea de Recerca (REA), està desenvolupant un nou electrolitzador d’alta eficiència que redueix els costos de producció d’hidrogen verd, un element essencial per a la transició energètica i la descarbonització de l’economia, en línia amb l’objectiu global de combatre els efectes del canvi climàtic. L’hidrogen verd produït mitjançant electròlisi –separació de les molècules d’aigua en els dos components mitjançant energies renovables– és una alternativa prometedora en la transició cap a un sistema energètic més sostenible, ja que es tracta d’una font d’energia que només emet vapor d’aigua i no deixa residus a l’atmosfera. No obstant això, els costos elevats que impliquen els sistemes actuals de producció d’aquest combustible net en dificulten l’aplicació a gran escala. Els costos energètics són el principal factor que determina el cost anivellat de l’hidrogen verd. Augmentar l’eficiència és, per tant, una palanca essencial per reduir-ne els costos de producció. Per això, el programa marc de Recerca i Innovació de la Unió Europea ‘Horitzó Europa’ (2021-2027), en línia amb l’Estratègia Europea de l’Hidrogen per crear una Europa climàticament neutra, aposta per projectes que impulsen la producció d’hidrogen renovable, en reduïsquen els costos, desenvolupen solucions d’emmagatzematge i distribució, i n’estimulin l’ús com a combustible, sobretot en sectors difícils de descarbonitzar. És el cas de Seal-Hydrogen, finançat íntegrament amb 3 milions d’euros de les Accions RIA. Dirigit per Gonzalo Abellán, investigador de l’Institut de Ciència Molecular (ICMol) de la Universitat de València i cofundador de Matteco, el projecte creixerà amb el suport d’un consorci internacional publicoprivat format per Siemens Energy –líder mundial en tecnologia energètica–, Grupo Horiba –un dels fabricants més grans de sistemes i components analítics i espectroscòpics–, l’Helmholtz Institute Erlangen-Nürnberg for Renewable Energy (HI ERN), la Universitat de València mateix i la seua spin-off Matteco. L’objectiu de Seal-Hydrogen és desenvolupar un electrolitzador sostenible, de menor cost, eficient i escalable, que combine els avantatges dels sistemes convencionals consolidats amb innovacions d’avantguarda perquè la producció siga més competitiva en costos. La tecnologia proposada substitueix l’ús de catalitzadors basats en metalls preciosos –platí o iridi– per altres que no requereixen matèries primeres crítiques, com el níquel i el ferro, i permet densitats de corrent més altes i més eficiència, cosa que fa més sostenible la producció d’electrolitzadors i redueix els costos per als productors d’hidrogen verd. Es tracta d’una nova gamma de catalitzadors altament eficients i fàcils de sintetitzar a gran escala mitjançant un innovador procés patentat per la Universitat de València i llicenciat a Matteco. “Busquem assolir més densitats de corrent i eficiències, introduint innovacions d’avantguarda en ciència de materials, disseny de catalitzadors i enginyeria de processos”, explica Gonzalo Abellán, responsable també del projecte europeu i coordinador del consorci. “És inspirador dur a terme una transferència tangible de coneixements i tecnologia, des de la concepció inicial al laboratori, passant pel camp de l’experimentació i transformar-la finalment en una aplicació concreta per a la indústria de l’hidrogen verd. Estem orgullosos de col·laborar amb organitzacions líders en aquest camp, reunint el millor del talent industrial i acadèmic”, afegeix Abellán. Alineat amb l’objectiu ambiciós de la Unió Europea d’instal·lar almenys 40 GW d’electrolitzadors d’hidrogen renovable el 2030, el projecte SEAL-HYDROGEN redueix el consum d’energia i augmenta l’eficiència de l’electròlisi per transformar l’economia de producció a gran escala i facilitar l’adopció massiva de l’hidrogen verd.
Per la vesprada, a les 19 hores, en l’OCCC un bar de ciències tractarà la publicació El viatge del Beagle (Edicions del Cràter, 2023), en la qual participaran Oriol Ràfols, traductor i editor, i el biòleg Xavier Bellés, moderats per la periodista Reis Juan. La tertúlia tractarà el viatge científic realitzat a bord del vaixell Beagle pel naturalista anglès Charles Darwin, qui durant quatre anys, entre 1831 i 1836, va explorar Amèrica del Sud, les Illes del Pacífic d’Oceania i Àfrica. Aquest treball va ser clau perquè posteriorment formulara la Teoria de l’Evolució. El Dia de Darwin se celebra anualment el dia 12 de febrer amb motiu del naixement del naturalista anglès Charles Darwin (1809-1882), amb activitats de divulgació i commemoració celebrades arreu del món i per tal de reflexionar i actuar sobre l’avanç de la ciència, i difondre el seu llegat científic sobre l’evolució. Aquesta activitat compta amb el suport de les següents institucions: Institut d’Estudis Catalans, Societat Catalana de Biologia, Acció Cultural del País Valencià, Octubre Centre de Cultura Contemporània (OCCC) i Càtedra de Divulgació de la Ciència-Unitat de Cultura Científica i de la Innovació de la Universitat de València. També, Fundació Espanyola per a la Ciència i la Tecnologia (FECyT), Ministeri de Ciència, Innovació i Universitats, revista Mètode, Consell Superior d’Investigacions Científiques (CSIC), Facultat de Ciències Biològiques (UV), Museu d’Història Natural (UV), Institut Cavanilles de Biodiversitat i Biologia Evolutiva (UV), i Institut de Biologia Integrativa de Sistemes (I2SysBio, UV-CSIC).
El rànquing Webometrics és una iniciativa del Cybermetrics Lab, grup de recerca del CSIC que des del 2004 publica dos vegades a l’any aquesta classificació.  Per indicadors, la Universitat de València millora en tots respecte a l’any 2003. Així, en Excel·lència (nombre d’articles acadèmics publicats en revistes internacionals d’alt impacte compresos entre el 10% més citat de les disciplines respectives), la UV escala a la posició mundial 206, mentre que en juliol de 2023 va ocupar el lloc 231 mundial.  En un altre indicador, Impacte i Visibilitat (nombre de backlinks o xarxes externes amb enllaços que apunten a la Universitat de València), la institució millora posicions en l’esfera internacional i aplega al lloc 259 (pel 270 en juliol passat i el 281 en gener de 2023).  En Obertura/Transparència, un indicador que mesura el nombre de cites dels principals autors de cada institució, segons Google Scholar Citations, la Universitat millora set llocs a escala internacional, i passa de la posició mundial 186 del juliol passat a la 179 de l’any 2024.  En el conjunt del sistema universitari espanyol, la UV només és superada per la Universitat de Barcelona i per la Universitat Complutense de Madrid, mentre que a nivell europeu ocupa el lloc 57, 8 posicions millor que en juliol de 2023. A escala internacional, el Webometrics el lideren les Universitats de Harvard i Stanford, i el Massachusetts Institute of Technology.      Webometrics (pàgina Servei d’Anàlisi i Planificació UV): https://ir.uv.es/0B02iP3  Webometrics: https://www.webometrics.info/en/world
Els hadrons –partícules elementals que formen el nucli dels àtoms– permeten modular la irradiació sobre els teixits tumorals amb gran precisió, cosa que afecta el teixit sa molt menys que la radioteràpia. El tractament amb ions –formats per protons i neutrons– és especialment recomanat per a casos pediàtrics i tumors radioresistents. “Els ions superen en activitat antitumoral els protons i mantenen la selectivitat i protecció dels teixits sans. Són el model de radioteràpia per al segle XXI”, assegura Carlos Ferrer Albiach, director científic de la Fundació de Recerca de l’Hospital Provincial de Castelló, col·laborador i assessor del projecte. “Aquesta nova instal·lació ens permetrà ser pioners al món en aquests equips i poder desenvolupar programes de recerca i teràpia molt avançats”, assegura. El laboratori que s’instal·larà a l’IFIC suposa el desenvolupament d’un accelerador-injector lineal per a ions de carboni (C6+) amb una energia d’almenys 10 megaelectrovolts per nucleó (MeV/n), com a primera etapa d’una instal·lació completa d’ions de carboni. A nivell operatiu, aquest equip serà la base d’una instal·lació que funcionarà a l’IFIC per a la seua explotació científica en biomedicina preclínica i radiobiologia. “La teràpia amb feixos d’ions representa una de les nostres millors cartes futures en la lluita contra el càncer. La instal·lació prevista a l’IFIC serà una eina que permetrà adquirir els coneixements necessaris sobre els efectes d’aquest tipus de radiació a l’organisme. A més, possibilitarà desenvolupar noves tècniques que ara ni tan sols imaginem”, explica Juan Fuster Verdú, professor de recerca del CSIC a l’IFIC i responsable del projecte per al CSIC. Innovació per simplificar equips La tecnologia en feixos d’ions ja està madura. El veritable desafiament és la generalització de la seua accessibilitat, ja que actualment són equips singulars, escassos a nivell mundial, de grans dimensions i molt costosos. “En termes pragmàtics és necessari un procés d’innovació que simplifique la instrumentació de l’equip i a més possibilite la reconversió dels espais hospitalaris que s’utilitzen actualment. És a dir, fer-los més compactes, més senzills i més barats. Si això s’aconsegueix, es facilitarà una expansió més gran d’aquesta teràpia i la seua aplicació per a aquells pacients que la necessiten”, explica Daniel Esperante Pereira (Departament d’Enginyeria Electrònica de la Universitat de València), membre de l’IFIC i coordinador d’aquesta infraestructura en aquest centre de recerca en física de partícules. Els avanços recents en tecnologia d’acceleradors han permès l’aparició de possibles solucions per a la teràpia amb ions. “Els acceleradors lineals basats en sistemes de radiofreqüència, coneguts com a línacs, representen una solució prometedora que proporciona un disseny compacte amb capacitats òptimes de variació de les característiques del feix, en particular la seua energia, reducció del blindatge, un disseny modular d’acord amb les necessitats de la instal·lació i un menor cost de l’accelerador associat a la mida més petita del feix”, sosté Juan Fuster, que, juntament amb el seu grup de recerca a l’IFIC, té un ampli bagatge professional en experiments d’acceleradors de partícules del CERN i DESY (Deutsches Elektronen-Synchrotron, Hamburg). Estudis únics a nivell mundial L’equip construït a l’IFIC servirà per desenvolupar aquesta tecnologia d’acceleradors lineals compactes amb feixos d’ions i el seu ús científic possibilitarà estudis radiobiològics únics a nivell mundial. El programa de recerca abordarà la primera etapa dels estudis biomèdics necessaris per posar a punt la primera fase d’un programa d’hadronteràpia clínica. Per això, “l’accelerador tindrà certa flexibilitat en les especificacions, com una modulació flexible dels paquets del feix, una petita emitància i una gran capacitat per focalitzar els feixos als tumors sense danyar el teixit sa”, comenta Daniel Esperante. Inversió El projecte compta amb un finançament de 18 milions d’euros del Centre per al Desenvolupament Tecnològic i la Innovació (CDTI Innovació), en el marc dels Fons Europeus de Desenvolupament Regional (FEDER 2021-27), finançats per la Unió Europea i regulats mitjançant un conveni de col·laboració entre el CDTI i el CSIC. Es tracta d’un procés de Compra Pública d’Innovació (CPI), una eina per fomentar la innovació des del sector públic a través de l’adquisició de solucions innovadores o de solucions en fase de desenvolupament. En aquest cas, s’ha realitzat l’adjudicació a la firma AVS GROUP (Added Value Industrial Engineering Solutions S.L.U), empresa líder en disseny i desenvolupament d’equipament per a ciència i tecnologia. A la construcció de l’accelerador també hi participa el CIEMAT (Centre d’Investigacions Energètiques, Mediambientals i Tecnològiques). El responsable d’aquest projecte, José Manuel Pérez Morales, director del departament de Tecnologia, afirma que “el desenvolupament d’aquest equip suposarà la posada en marxa d’un conjunt de recursos publicoprivats del teixit d’innovació estatal que es pot posicionar per al desenvolupament de equips complets de teràpia de nova generació”. En la seua opinió, “pot iniciar una nova etapa en les capacitats del teixit industrial i de l’R+D a Espanya”. La ministra de Ciència, Innovació i Universitats, Diana Morant, va dir en la seua visita al Parc Científic de la Universitat de València, on se situa l’IFIC -centre mixt de la UV i el CSIC- i on es construirà la primera fase de l'accelerador: “La nova instal·lació ens permetrà desenvolupar programes de recerca i teràpia molt avançats. El Govern d'Espanya està fent una aposta sense precedents per la salut de les persones a través de la ciència, treballant per a millorar la investigació i el disseny de solucions en salut amb la finalitat d'oferir benestar i esperança als ciutadans”.
La ministra de Ciència, Innovació i Universitats, Diana Morant, ha anunciat durant la seua visita a la Casa de la Ciència que les instal·lacions de l'Institut de Física Corpuscular (IFIC), centre mixt del Consell Superior d'Investigacions Científiques (CSIC) i la Universitat de València (UV), en el Parc Científic de la UV a Paterna, albergaran un equipament científic únic a Espanya per a lluitar contra el càncer.   Morant ha explicat que aquesta nova instal·lació, que compta amb un pressupost de 18 milions d'euros a través del Centre per al Desenvolupament Tecnològic i la Innovació (CDTI), en el marc dels Fons Europeus de Desenvolupament Regional (FEDER 2021-27), “ens permetrà desenvolupar programes d'investigació i teràpia molt avançats”.   “El Govern d'Espanya està fent una aposta sense precedents per la salut de les persones a través de la ciència. Treballem per a millorar la investigació i el disseny de solucions en salut amb la finalitat d'oferir benestar i esperança als ciutadans”, ha afirmat.  Accelerador lineal compacte d'ions  La proposta que s'instal·larà en l'IFIC suposa el desenvolupament d'un accelerador-injector lineal per a ions de carboni (C6+) amb una energia d'almenys 10 megaelectronvolts per nucleó (MeV/n), com a primera etapa d'una instal·lació completa d'ions de carboni. A nivell operatiu, aquest equip serà la base d'una instal·lació que funcionarà en l'IFIC per a la seua explotació científica en biomedicina preclínica i radiobiologia.   L'accelerador lineal compacte d'ions és una tècnica que es perfila com una de les futures teràpies més efectives en tractaments radiològics contra el càncer.   Els protons (partícules que formen el nucli de l'àtom) i els ions (àtoms amb càrrega elèctrica) permeten modular la irradiació sobre els teixits tumorals amb gran precisió, amb un mal en el teixit sa molt de menor que la radioteràpia convencional que usa fotons (raigs X).   El tractament amb protons o ions és especialment recomanat per a casos pediàtrics i tumors radie-resistents. A més, els ions presenten major eficàcia radiobiològica, encara menor toxicitat i una resposta immunològica més favorable que els protons. No obstant això, es requereixen més estudis per a confirmar aquests resultats.   La tecnologia en feixos d'ions està ja prou madura. El vertader desafiament és la generalització de la seua accessibilitat, ja que actualment són equips singulars, escassos a nivell mundial, de grans dimensions i costosos. D'ací la necessitat d'un procés d'innovació que simplifique la instrumentació de l'equip i a més possibilite la reconversió dels espais hospitalaris que s'usen en l'actualitat per a facilitar una major expansió d'aquesta teràpia i la seua aplicació en aquells pacients que la necessiten.  Estudis únics a nivell mundial  L'ús científic d'aquest equip possibilitarà estudis radiobiològics únics a nivell mundial. El ventall de possibilitats per a la investigació que s'obri amb aquesta instal·lació és molt ampli: modelitzar i sistematitzar el comportament dels ions; l'estudi de noves tècniques de deposició de dosi; estudiar el possible ús combinat de diferents ions; la complementarietat per a poder aplicar energies de radiació variables; i la comparació d'efectes segons el tipus d'ions, entre altres.   Aquestes línies d'investigació tenen com a objectiu contribuir en aspectes clínics i preclínics per a desenvolupar una planificació més precisa i especialitzada dels tractaments amb protons, ions i noves tècniques, en coordinació amb instal·lacions similars a Europa i el Japó.  Compra Pública d'Innovació  Morant ha manifestat que el desenvolupament d'aquest equip també suposa una oportunitat per a la indústria espanyola. “Estem reforçant les capacitats del teixit industrial i de la I+D a Espanya per a ser un país que desenvolupe i exporte solucions científiques i innovadores que milloren la vida de les persones”, ha dit.   La instal·lació s'ha construït a través d'un procés de Compra Pública d'Innovació (CPI), una eina per a fomentar la innovació des del sector públic a través de l'adquisició de solucions innovadores o de solucions en fase de desenvolupament. En aquest cas, s'ha realitzat l'adjudicació a AVS GROUP (Added Value Industrial Engineering Solutions S.L.O), empresa líder en disseny i desenvolupament d'equips per als sectors espacial i de gran ciència. En la construcció de l'accelerador també participa el CIEMAT (Centre d'Investigacions Energètiques, Mediambientals i Tecnològiques).   En el projecte estan implicats Juan Fuster Verdú, professor d'investigació del CSIC en l'IFIC; Daniel Esperante Pereira, professor de la Universitat de València; el doctor Carlos Ferrer Albiach, director científic de la Fundació d'Investigació de l'Hospital Provincial de Castelló i José Manuel Pérez Morales, director del departament de Tecnologia del CIEMAT, entre altres.
Els bacteriòfags, majoritàriament coneguts com a fags, es coneixen des de fa més de cent anys, si bé, després del descobriment dels antibiòtics, van deixar d’utilitzar-se a Europa i a Amèrica. “Actualment, a causa de l’emergència de bacteris resistents a antibiòtics, els fags es postulen com una teràpia potent, encara que a Occident encara no existeix un marc regulador concret i el seu ús se centra en teràpia compassiva”, explica Pilar Domingo-Calap. S’utilitzen en pacients amb infeccions cròniques o persistents per un bacteri multiresistent que no té tractament disponible. Els fags són virus que conviuen amb els bacteris des dels seus inicis en una relació de paràsit-hoste. Com a conseqüència de la seua especificitat, presenten un enorme potencial com a teràpia en biomedicina. “El seu ús compassiu en pacients està tenint resultats molt prometedors, principalment en persones amb Fibrosi Quística, ja que són un col·lectiu especialment afectat per infeccions bacterianes cròniques”, explica la investigadora, que assegura que els fags “són capaços de reconèixer bacteris diana de forma específica i són capaços de destruir-les de forma molt eficient, incloent bacteris multiresistents. Estem parlant de medicina personalitzada, és necessari trobar el fag capaç de matar de manera eficaç el bacteri del pacient”. Des de mitjans del 2023, els cinc tractaments amb fags del laboratori de l’I2SysBio s’han aplicat a quatre pacients, l’últim una persona amb fibrosi quística trasplantada dels dos pulmons, afectada per una Pseudomonas aeruginosa, un dels coneguts superbacteris. Els fags han aconseguit disminuir la càrrega bacteriana, millorar la capacitat pulmonar de la pacient i, per tant, la seua qualitat de vida. Aquests tractaments no disposen d’una regulació hui dia, i en aquest cas, l’Agència Espanyola de Medicaments i Productes Sanitaris (AEMPS) ho va autoritzar com a tractaments compassius. L’I2SysBio es postula com el primer centre espanyol en producció de fags terapèutics, gràcies als protocols desenvolupats pel grup de Pilar Domingo-Calap. Als sis casos esmentats d’ús de fags s’hi afegeix un setè pendent de validació, que s’ha preparat en col·laboració entre el laboratori de Pilar Domingo i la seua empresa, Evolving Therapeutics, una spin-off del Parc Científic de la UV centrada en l’ús de fags per combatre bacteris des d’una aproximació One Health. Aquests tractaments per a pacients els duen a terme de forma altruista i promouen l’ús de fags en clínica al nostre país. L’Organització Mundial de la Salut (OMS) estima que els bacteris multiresistents als antibiòtics són, des de fa dècades, una de les amenaces més grans per a la salut global a tot el planeta, en ocasionar uns cinc milions de morts a l’any. D’aquestes, als hospitals espanyols se’n produeixen unes 20.000, segons dades de la Societat Espanyola de Malalties Infeccioses i Microbiologia Clínica (SEIMC). Aquesta xifra és 20 vegades superior a la de víctimes per accidents de trànsit. Pilar Domingo és doctora en Biologia per la Universitat de València i ha estat beneficiària d’un contracte Ramon y Cajal en Biomedicina, on ha desenvolupat la seua línia de recerca en teràpia de fags. També és investigadora principal del grup Virologia Ambiental i Biomèdica. Aquesta activitat ha estat finançada amb la campanya @adoptunfago, en col·laboració amb la Federació Espanyola de Fibrosi Quística.
La transició entre les fases G1 i S, coneguda com a Start en llevat o punt de restricció en mamífers, és el punt de control més important del cicle cel·lular, ja que és el moment en què les cèl·lules prenen la decisió irreversible de proliferar o no. Per controlar aquest punt clau en la divisió, les cèl·lules disposen de proteïnes que actuen a mode de fre, com Whi7 i Whi5, que impedeixen que s’expressen gens necessaris per a la proliferació cel·lular. Pho85 és una proteïna multifuncional que integra la senyalització de diferents estressos a la cèl·lula i també està implicada en la regulació del cicle cel·lular. Amb aquest treball s’aprofundeix en el control del repressor Whi7 i es descriu que la proteïna Pho85 l’inactiva. La proteïna Pho85 regula negativament el repressor Whi7 a través de múltiples nivells: disminuint-ne l’expressió gènica, augmentant la inestabilitat de la proteïna i bloquejant-ne la funció repressora als gens. “Estudis previs del nostre grup van demostrar que, mentre Whi5 actua com a principal repressor del cicle cel·lular en condicions normals, Whi7 augmenta el seu protagonisme en condicions de dany a la paret cel·lular. En aquest sentit, hem vist que, en cèl·lules mutants a la proteïna Pho85, que simulen condicions d’estrès, Whi7 guanya funció fins al punt de ser el principal repressor del cicle cel·lular”, explica Cristina Ros, investigadora de l’Institut de Biotecnologia i Biomedicina (BIOTECMED) i del Departament de Bioquímica i Biologia Molecular de la UV, a més de primera autora de l’article. Aquest procés s’ha estudiat en el sistema eucariota més senzill: el llevat de gemmació Saccharomyces cerevisiae. Tot i així, l’objectiu últim és que les conclusions es puguen extrapolar a sistemes més complexos, ja que el control del cicle cel·lular és un procés altament conservat en llevats i mamífers, i la seua anàlisi és fonamental per entendre i combatre malalties com el càncer, que la proliferació cel·lular perd el funcionament correcte dels seus mecanismes de control i fre. En aquest sentit, les cèl·lules de mamífer també compten amb homòlegs de les proteïnes Pho85 (CDK5) i Whi7 (les proteïnes repressores de la família retinoblastoma p107 i p130). “La importància d’aquest treball rau en el fet que disposem de més informació sobre les estratègies que fan servir les cèl·lules per controlar l’inici del cicle cel·lular”, destaca Cristina Ros. A més, “marca el camí per entendre els mecanismes utilitzats quan es veuen sotmeses a estrès. El fet de disposar de diverses capes de regulació del repressor Whi7 per la proteïna Pho85 ens suggereix la importància de la robustesa del sistema de control d’aquest repressor”, segons Cristina Ros. En un futur s’investigaran quines són les condicions d’estrès que afecten la proteïna Pho85 per donar lloc a la regulació específica i especialització funcional de Whi7 descrita. El grup de Cicle Cel·lular forma part de l’Institut Universitari de Biotecnologia i Biomedicina (BIOTECMED) de la UV. Du a terme recerca bàsica en una de les àrees de més interès de la biologia molecular i cel·lular, com és el control del cicle cel·lular. Al llarg dels anys s’ha centrat en diferents processos i ha caracteritzat nous mecanismes de control de la funció de reguladors del cicle cel·lular com ara ciclines, repressors o factors transcripcionals, actualment també treballa en els mecanismes del checkpoint d’integritat de l’ADN, procés directament relacionat amb el desenvolupament de càncer. Aquest estudi ha comptat amb el suport del Govern d’Espanya i ha estat cofinançat pel FEDER de la Unió Europea i per la Generalitat Valenciana.    Referència article: Cristina Ros-Carrero et al. «The CDK Pho85 inhibits Whi7 Start repressor to promote cell cycle entry in budding yeast». EMBO Rep (2024) DOI: https://www.embopress.org/doi/full/10.1038/s44319-023-00049-7
Els resultats, presentats per primera vegada en la conferència LHCP celebrada al maig i publicats ara en la revista European Physical Journal C, s’han obtingut a partir de la mostra de dades recollida durant aquest nou cicle d’operacions de l’LHC, que es va iniciar al juliol de 2022. Representen les primeres mesures de la producció del bosó de Higgs a aquesta nova energia. L’estudi publicat combina l’anàlisi de dos dels rastres més distintius que produeix el bosó de Higgs en desintegrar-se en altres partícules. De fet, aquests són els mateixos modes de desintegració que van permetre a ATLAS descobrir el bosó de Higgs el 2012. Tot i que la probabilitat que el bosó de Higgs es desintegre a través d’aquests dos processos és molt petita, el detector ATLAS va ser dissenyat per identificar i mesurar amb gran eficiència i precisió les partícules que emergeixen d’aquests processos. Aquest potencial permet a la comunitat investigadora en física estudiar les propietats del bosó de Higgs amb gran detall mitjançant l’anàlisi dels dos processos. El primer pas en l’estudi és mesurar les taxes de producció del bosó de Higgs dins la cobertura del detector ATLAS. Aquestes mesures, alhora, permeten comprendre el rendiment de tots els components del detector. En analitzar aquests esdeveniments de desintegració, s’espera que el senyal del bosó de Higgs aparega en les gràfiques com una acumulació de successos –un pic– sobre uns valors de fons. Aquest pic se situa al voltant dels 125 GeV, el valor de la massa del bosó de Higgs. Els nous resultats han permès provar el rendiment del detector ATLAS en les noves condicions d’adquisició de dades del Run 3 i possibiliten l’estudi de la física del bosó de Higgs a una energia sense precedents de 13.6 TeV. Contribució de l’IFIC Salvador Martí-García, investigador del CSIC a l’Institut de Física Corpuscular (Universitat de València-CSIC), ha contribuït directament a aquest estudi com a expert en l’alineació del detector i el calibratge de muons de l’experiment ATLAS. “Per poder observar un senyal distintiu del bosó de Higgs sobre el fons, cal mesurar les propietats de les partícules resultants de la desintegració del Higgs amb gran precisió. Per tant, el nostre detector ha d’estar alineat amb la màxima exactitud, cosa que vol dir assolir el nivell d’una micra per als components més sensibles del detector”, declara l’investigador. I afegeix: “Ho hem aconseguit gràcies a un treball meticulós i a l’experiència adquirida al llarg dels anys”. Per la seua banda, Carmen García-García, professora de recerca del CSIC a l’IFIC i líder del grup ATLAS de València, destaca: “El nostre grup està molt compromès amb l’experiment ATLAS i participa en l’anàlisi de la física, els estudis de rendiment del detector i el seu funcionament. És una gran satisfacció observar que tot el nostre esforç dóna fruits”. Passos següents Aquests resultats representen el primer conjunt de mesures del bosó de Higgs registrat a la nova energia de 13,6 TeV, la més alta mai aconseguida en un col·lisionador de física de partícules. Alhora, aplanen el camí per a mesuraments cada vegada més precisos. “Ara que hem observat aquest procés de desintegració del bosó de Higgs, podem escrutar amb detall les propietats de les partícules finals que apareixen com a producte de la desintegració i comprovar si es comporten com prediu el Model Estàndard. També tenim previst estudiar un altre procés que involucra el Higgs i que produeix un senyal experimental semblant, però que ens permetrà analitzar un dels processos més rars de desintegració d’un bosó de Higgs”, explica Martí-García.
Tots els espectacles començaran a les 19 hores, a la Sala Matilde Salvador del Centre Cultural La Nau. Les entrades es poden reservar 15 dies abans de cada representació en qualsevol dels establiments de La Tenda de la Universitat, als campus i en La Nau, o en la web www.latenda.es/entrades. A més, cada dimecres hi haurà un col·loqui amb la companyia en acabar l’obra.  ‘El vuelo de las amapolas’ serà el primer dels muntatges programats entre el 6 de febrer i el 25 d’abril. Es tracta d’una lectura dramatitzada del text de José Bohórquez Núñez, guanyador en la modalitat de teatre del concurs d’escriptura creativa del Servei d'Informació i Dinamització d'Estudiants (SEDI), dirigida per Lola López.   En paraules de la directora de l’Aula d’Arts Escèniques, la professora Laura Monrós-Gaspar, la necessitat de tractar aquesta temàtica “ve donada, evidentment, per l’escenari desolador i descoratjador de conflictes bèl·lics a què assistim com a testimonis directes en l’actualitat”, al mateix temps que també ha fet referència a una altra realitat que també arreplega el lema de l’Aula per al segon quadrimestre, “els conflictes domèstics, socials, sexuals i de gènere que pateix la societat dins de la quotidianitat de la vida occidental”.  La programació continuarà en febrer amb Komos Companyia Teatral. Sota la direcció de Miguel Navarro es representaran les obres de Plaute ‘Mostellaria’(dimecres 14), Eurípides ‘Las bacantes’ (dijous 15) i ‘Después de la Tierra’ (divendres 16), muntatge de Miguel Navarro basat en l’Antígona de Sòfocles i versos de Miguel Hernández. Totes tres obres es representaran en doble sessió, a les 17.30 i les 19 hores. Finalment, els dies 28 i 29 ‘La Mare Coratge’ de Bertolt Brecht, per Malatesta Teatre amb direcció de Paula Úbeda, metàfora de la societat en la seua cursa a l’èxit i el culte al mercat i la propietat, tancarà el programa per a febrer.    Igualment, la programació semestral continuarà apostant per la dansa i les oportunitats a les noves generacions, amb la Joven Compañía C-Dansa del Conservatori Professional de Dansa de València (dies 21 i 22 de febrer), amb coreografies de Riccardo de Nigris, Luis Tena i Malena Mexia presentarà un atractiu projecte d’innovació cultural amb un programa variat. Com explica la directora de l’Aula, al llarg del mes de març, “com és habitual, es manté el focus sobre la dona”. Dins d’aquest marc, dimecres 6 i dijous 7 tornarà a cobrar vida la història de la família Trastàmara i de la reina Isabel I de Castella amb ‘Trastàmara’, per EntreTantos Dansa amb coreografia i direcció de José Lis.   Així mateix, com a continuació de l'homenatge que l’Aula ha fet aquest curs a la figura de William Shakespeare, en la celebració dels 400 anys de la publicació del seu primer foli en 1623, els dies 13 i 14 de març s’ha programat l’obra ‘Katherine Macbeth’, per Cave Canem. Aquest homenatge al bard d'Avon s’encetava el passat mes de novembre amb ‘Desdèmona’, per El Ombligo y la Pelusa.  El mes d’abril obrirà amb ‘Nardo’ (dies 10 i 11), una narració a través de la dansa i la creació sonora que transita l'erotisme, els estats alterats dels psicotròpics i la cerca del plaer, amb dramatúrgia de Javier Sahuquillo i direcció d’Edu Migro, interpretat per la companyia Migro Danza. Del 15 al 19 d’abril el Centre Cultural La Nau acollirà una nova edició del Festival Dansa València. Tota la informació sobre preus i horaris estarà disponible per a consulta al web https://dv.ivc.gva.es/. Completa la programació ‘La llengua incompleta’ (dies 24 i 25), per La família política, amb text de Guadalupe Sáez i direcció de Kika Garcelán. A més, la Sala Palmireno de la Facultat de Geografia i Història oferirà una representació mensual, un dijous de cada mes, com a part del Programa Cultura als Campus. Des que la Universitat reobrira aquest espai a la fi de 2021 la sala compta amb una programació estable, gràcies en part als nous grups de teatre sorgits amb l’extensió de la cultura universitària als campus. L’Aula d’Arts Escèniques és un projecte de teatre universitari de la Universitat de València que va començar la seua marxa en 1985. Aquesta iniciativa, dirigida per Laura Monrós, està destinada tant al públic universitari com al públic en general i manté una programació estable durant el curs acadèmic. A més, du a terme tallers de dansa i teatre per a alumnes de la Universitat, persones majors de 55 anys i estudiants d’Erasmus, i té també el grup de teatre ASSAIG i Grup de Dansa UV.
‘Furor Matemàtic’ és una peça de tragicomèdia històrica que narra la vida i obra del matemàtic francés Évariste Galois, un geni de les matemàtiques que va revolucionar el camp de la teoria d'equacions i grups, però que va morir al cap de 20 anys en un duel per amor. L'obra combina el rigor científic amb el drama humà, i mostra la relació entre les matemàtiques i la política, la passió i la raó, l'ordre i el caos.  ‘Furor Matemàtic’ és l'última activitat de l'any de l'Aula d'Arts Escèniques de la UV, que ha realitzat un total de 32 espectacles al llarg de 2023, amb la participació d'estudiants i la col·laboració de diverses entitats i institucions culturals, com ara el Conservatori Professional de Dansa de València, el Festival Dansa València de l'IVC, el Cicle de memòria històrica del Teatre Escalante-Diputació de València, o 'Madame' per la Companyia CienfuegosDanza amb la coreografia Yoshua Cienfuegos, del Grup Lap. Entre els espectacles estrenats enguany, destaquen els protagonitzats per les formacions de la Universitat: 'De bèsties i bestioles' de Sara Acàmer i Pep Sanchis, per ASSAIG - Grup de Teatre de la Universitat de València; 'Una història de por' d'Escena Erasmus, Premi Arts Escèniques 2023 i 'Elles...Nosaltres' del Grup de Dansa de la UV amb la coreografia de Christine Cloux, premi a la millor ballarina Arts Escèniques 2023.  A més l’Aula d’Ars Escèniques ha portat el teatre als campus, a la Sala Palmireno de la Facultat de Geogràfia i Història, a través del programa de ‘Cultura als campus de la Universitat de València’. Les entrades per a la representació de ‘Furor Matemàtic’ es poden reservar en la Tenda de la Universitat a la Nau i als campus, o en el seu web.
Amb aquesta iniciativa Escena Erasmus celebrarà el Premi d’Honor de les Arts Escèniques, atorgat en novembre per l’Institut Valencià de Cultura de la Generalitat Valenciana. A més, la parada de la companyia en el municipi de Geldo serà el fermall d'or per a tancar el nomenament d'aquest municipi de l'Alt Palància com a Capital Cultural Valenciana en 2023. Es tracta d'una iniciativa de la Direcció General de Cultura de la Conselleria de Cultura i Esport, juntament amb la Universitat de València. La gira de celebració del premi presentarà l’últim espectacle d'Escena Erasmus, ‘Una història de por’, escrita per Anna Marí i Daniel Tormo i dirigida per Josep Valero; tots tres, codirectors del projecte Escena Erasmus. Més de 8.000 persones ja han pogut gaudir d'aquesta proposta durant el 2023 gràcies als programes ‘Les Europes Menudes’, de l’Àrea de Cultura de la Diputació de València; ‘M’importa’, de l’Institut Valencià de la Joventut, i ‘AVANT’, de l'Agenda Valenciana Antidespoblament de la Generalitat Valenciana. ‘Una història de por’ fa una reflexió sobre la por en clau de comèdia, “un sentiment necessari que ens permet estar alerta davant perills que poden ser reals”, expliquen els responsables del projecte. “Hui, Europa s’enfronta de nou als seus monstres: els tambors de guerra i de mort ressonen de nou en el continent. La foscor provocada per les bombes ens recorda que els éssers humans som fràgils, en ocasions miserables, i que tenim por”, afegeixen.  Les funcions d’Escena Erasmus es podran veure al Centre Cultural La Nau de la Universitat de València els dies 11 i 12 de desembre (19 hores); al Teatre Arniches d’Alacant, el dia 13 a les 19:30 hores, i a l’Espai Escènic Multiús ‘Les Escoles’ de Geldo, el dia 14 a les 18:30 hores. Les entrades per a La Nau es poden adquirir a través del web de venda d'entrades de la Tenda UV, mentre que les funcions d’Alacant i Geldo són d’entrada lliure fins a completar l’aforament.
El projecte teatral europeu Escena Erasmus és un programa ideat i dirigit per CRIT Companyia de Teatre (Anna Marí, Daniel Tormo i Josep Valero) per a la Universitat de València, que en els inicis va comptar amb el suport del catedràtic de Teatre Antoni Tordera. El projecte està promogut pels vicerectorats de Cultura i Societat i Internacionalització i Multilingüisme. Escena Erasmus és un projecte pioner a Europa, promotor de ciutadania europea, dirigit tant a estudiants locals com internacionals Erasmus, i basat en la formació escènica i en la producció d’espectacles inèdits que oferixen una reflexió crítica constant sobre Europa i sobre la nostra manera de ser europeus. Pretén aprofitar el potencial del programa Erasmus+ per a promoure una creació intercultural de qualitat. Escena Erasmus és un mètode cultural d’excel·lència que compta en les seues creacions amb professionals de les arts escèniques valencianes, espanyoles i europees i es transforma així en aparador de la nova creació teatral. Escena Erasmus ha posat en marxa des de la Universitat de València diversos programes de gira amb l’Àrea de Cultura de la Diputació de València, l’Institut Valencià de la Joventut (IVAJ), l’Agenda Valenciana Antidespoblament i la Comissió Europea a Espanya. A més, Escena Erasmus ha creat la seua pròpia xarxa europea d’universitats i escoles d’art dramàtic, l’Erasmus Europe on Scene Network, amb seu a València (la ciutat que més Erasmus rep a Europa), que ha permés replicar el projecte en ciutats d’Itàlia, Alemanya o Polònia. En la seua història, Escena Erasmus ha realitzat més de 15 espectacles que han estat de gira per tota la geografia espanyola i s’han vist a la seu de la Comissió Europea, al Teatre Real de Madrid i en altres ciutats d’Itàlia o Alemanya. Els seus muntatges els han vist més de 200.000 persones. Compta amb múltiples publicacions i treballs acadèmics d’investigació i hi han participat més de 300 alumnes, molts dels quals són actors, actrius, dramaturgs o productors professionals. Un dels seus projectes més consolidats, ‘Las pequeñas Europas’ permet difondre els valors fundacionals de la Unió Europea en les zones rurals. El seu objectiu no és solament artístic, ja que també busca promoure una nova ciutadania europea a través de la cultura que afecte directament el desenvolupament rural de les regions més despoblades. Escena Erasmus és Premi Europeu Carlemany de la Joventut del Parlament Europeu, Premi 9 d’Octubre Lluís Vives de la Generalitat, menció d’honor de la Lliga Europea d’Empreses d’Arts Escèniques PEARLE, Premi AVETID i Premi Talent Jove de la Comunitat Valenciana, entre molts altres. La gala El Premi d’Honor es va atorgar durant la gala d’entrega dels Premis de les Arts Escèniques Valencianes, que organitza l’Institut Valencià de Cultura dilluns 30 d’octubre, al Teatre Principal de Castelló. La gala començarà a les 22.00 hores i va ser retransmesa per À Punt a partir de les 23.00 hores. Una cita amb els professionals valencians de les arts escèniques que tracta de reconéixer el seu treball en les 18 categories: millor direcció escènica, direcció coreogràfica, actriu, actor, ballarina, ballarí, intèrpret de circ, millor text, millor versió, traducció o adaptació, millor composició musical, millor il·luminació, millor escenografia i millor vestuari. A aquestes categories se sumen les que reconeixen el millor espectacle en les categories de teatre, dansa, infantil, arts de carrer i circ, a les quals han concorregut enguany un total de 98 espectacles.
El programa pretén portar diverses activitats culturals i de l’interés de l’alumnat als diversos espais que componen la Universitat de València.   Al Campus de Blasco Ibáñez i en relació amb esta nova programació, s’ha organitzat la conferencia ‘Poesia espanyola de la Transició a l'actualitat’, que tindrà lloc el 25 d'octubre a la Sala de Juntes de la Facultat de Filologia, Traducció i Comunicació, en la qual la doctora Elena de Jongh Rosell explicarà la seua antologia i la trajectòria dels poetes quaranta anys després de la seua publicació.  Així mateix, en este campus, s’ha presentat la programació d'arts escèniques de la Sala Palmireno en esta estació, en les quals destaca el ‘Taller escènic universitari: història d'un escenari’, organitzat pel grup de teatre Rebombom Cultural i que tindrà lloc el pròxim 31 d'octubre. Al seu torn, 14 de novembre el grup QA i Nutrimenti terrestre presentarà la funció ‘Studio a partire dona sette contro tebe di eschilo’.  Pel que respecta al Campus de Tarongers, l'Observatori Cultural de la UV ha organitzat la jornada ‘Guanyar diners finançant la cultura?’ el dimarts 24 d'octubre en la Facultat d'Economia, en la qual es parlarà dels incentius fiscals per a la inversió en cultura per part d'empreses i autònoms.  També cal destacar Concert Hall, un cicle de concerts als campus, que començarà el 23 d’octubre en la Facultat de Magisteri i que comptarà amb la interpretació a piano d’obres de Matilde Salvador i Leopoldo Magenti per part d’Alba Añó Villar.  Al Campus de Burjassot, el Orfeó Universitari de València farà un recital a la Sala Charles Darwin divendres que ve 27 d'octubre, en el qual s'interpretaran peces de V. Asencio, T. Oller i O. Esplà, entre altres.
El programa arrancarà amb ‘Madame’, de la companyia CienfuegosDanza. La nova programació se succeirà des d’octubre a desembre, amb una dotzena d’espectacles que inclouen la Mostra de Teatre Universitari, un homenatge a l’astrònom valencià Jerónimo Muñoz o el cicle ‘Teatre de la Memòria’ d’Escalante Totes les obres previstes en la programació es representaran a la Sala Matilde Salvador del Centre Cultural La Nau, a les 19 hores, i les entrades es poden reservar amb antelació a les botigues de La Tenda de la Universitat (La Nau i els tres campus UV) o en el web latenda.es/entrades. A més, com ve sent habitual, els dimecres hi haurà un col·loqui postfunció amb la companyia de l’obra representada. Amb ‘Madame’ la companyia CienfuegosDanza revisita la figura de Madame Warton i reflexiona sobre el cos femení, la feminitat en l’època victoriana o figures mítiques de la tradició occidental a partir del treball del grup d’investigació de la UV encapçalat per la responsable de l’Aula d’Arts Escèniques, Laura Monrós-Gaspar, i la coreografia de Yoshua Cienfuegos. Del 23 d’octubre al 3 de novembre tindrà lloc la XXVI Mostra de Teatre Universitari, que posarà sobre l’escenari tres espectacles. Enguany la Mostra s’inaugurarà amb ‘De bèsties i bestioles’, proposta d’ASSAIG-Grup de Teatre de la Universitat de València, amb muntatge de Sara Acàmer i Pep Sanchis, on els protagonistes són animals que parlen i expliquen les seues experiències, pors i esperances. L’obra es representarà els dies 23, 24 i 25 d’octubre. Dilluns 30 i dimarts 31 el Grup de Dansa de la Universitat presenta ‘Supernova i companyia’ on, partint del descobriment històric d’una supernova fa 450 anys, recrea figures celestes i explora l’univers propi de cada persona, a través de la coreografia de Toni Aparisi. Aquest muntatge, “és l’homenatge que la Universitat de València fa a la figura de l’astrònom valencià Jerónimo Muñoz”, ha explicat la responsable de l’Aula d’Arts Escèniques, Laura Monrós-Gaspar. ‘Ellas…Nosotras’, que repassarà el llegat de tres grans creadores de renom internacional, posarà el punt final a l’edició d’enguany de la Mostra, també amb el Grup de Dansa de la Universitat i amb coreografia i direcció de Christinne Cloux, Memòria i universos escènics En novembre hi haurà espai per a cicles i diversitat temàtica i d’universos escènics. És el cas del ‘Cicle de memòria històrica’ del Teatre Escalante, amb el qual col·labora l’Aula de la UV, i que se celebrarà del 6 al 7 (escalantecentreteatral.dival.es). La conscienciació sobre l’escalfament global i la crida d’atenció social arribaran amb ‘DALIAS. Planeta Tierra’ (dies 15 i 16). Amb aquesta obra els seus autors i directors, Sergio Sanchis i Carlos Lizac, proposen un recorregut a través de la música en directe, la dansa, el videomapatge i les veus en off que, amb l’ajuda de l’espectador, convertiran aquest espectacle en una experiència interactiva. Així mateix, amb ‘Desdémona’ (dies 22 i 23) es recupera el clàssic d’Otelo a través de l’adaptació -que també dirigeixen- de Claudio Hochman i Cecilia Silva, per a abordar un drama molt actual malgrat la distància de quatre segles.  Abans de finalitzar el mes, es revisionaran ‘Los días felices’ de Samuel Beckett a partir de la peça creada i diriga per David Torres.  Els dies 13 i 14 de desembre María Andrés posarà en escena l’obra ‘Límits’, amb dramatúrgia de Pablo Blasco. Clourà la programació de tardor, els dies 20 i 21 de desembre, l’alumnat de l’Aula d’Arts Escèniques UV amb la lectura dramatitzada de l’obra de José Sanchis ‘Furor matemático’, sota la direcció de Jorge Picó i Eva Zapico.
Es tracta d’una producció de l’Àrea de Cultura de la Diputació de València, dins del marc de col·laboració entre ambdues institucions, i que, cada any, pretén abordar la realitat de l’Europa actual des d’una visió crítica, sempre amb la participació del públic en les seues reflexions. En la seua onzena edició, el muntatge de ‘Les Europes Menudes’ s’enfronta als “monstres tals com els tambors de guerra i de mort que retronen de nou al continent”, diu la sinopsi de l’espectacle. “L’obscuritat provocada per les bombes ens recorda que els humans som fràgils, de vegades miserables, i que tenim por”, afirma el text. Així, els joves actors i actrius d’Escena Erasmus UV aprofitaran per a adreçar-se al públic del qual extrauran les pors més profundes de les seues ànimes per tal de fer-les cantar i ballar a l’escenari. Els detalls del projecte europeu i de la gira 2023 han estat presentats en roda de premsa aquest dimecres al Centre Museístic la Beneficència, en un acte presidit pel diputat de Cultura de la Diputació de València, Xavier Rius, qui ha estat acompanyat pels vicerectors de Cultura i d’Internacionalització de la Universitat de València, Ester Alba i Carles Padilla, respectivament, i el director de l’obra, Josep Valero. El diputat de Cultura ha anunciat el recorregut per les comarques valencianes que es produeix en el marc de col·laboració amb la Universitat de València. La gira 2023 serà estrenada a La Nau, i posteriorment iniciarà el seu periple habitual per les comarques valencianes amb el següent recoregut: 3 i 4 de juny, El Genovés; 4 i 5 de juny, Barx; 21 de juny, Ontinyent; 23 i 24 de juny, Torrebaja; 24 i 25 de juny, Rafelcofer; 30 de juny i 1 de juliol Alfarrasí; 7 i 8 de juliol, Buñol; 9 i 10 de juliol, Serra; 14 de juliol, Gandia; i 15 i 16 de juliol, Càrcer. Per al diputat Xavier Rius, que finalitza el seu mandat com a cap de l’Àrea de Cultura de la Diputació, “la col·laboració amb el programa ‘Les Europes Menudes’ d’Escena Erasmus UV ha sigut altament estimulant al llarg dels darrers anys. He pogut comprovar en persona com les vivències i els intercanvis culturals derivats de cada gira aporten un gran valor i estimulen relacions d’afecte entre els pobles germans d’Europa”. L’obra d’enguany, ‘Una història de por’, ha estat escrita pels dramaturgs Anna Marí i Daniel Tormo. Són textos que han comptat així mateix amb la participació creativa d’estudiantat d’Escena Erasmus 2023, coordinats per Daniel Tormo. Tots tres, Valero, Marí i Tormo, són els directors del projecte Escena Erasmus UV. L’espectacle compta, a més, amb les coreografies de la reputada ballarina i coreògrafa d’Ontinyent Júlia Cambra. L’espectacle el protagonitzen una desena d’estudiantes i estudiants procedents d’Alemanya, França, Itàlia, Colòmbia, Bolívia, Gran Bretanya i Espanya: Mariana de Luca, Eloïse O’Connor, Patrícia Garrigues, Tobias Eckstein, Claudia Padilla, Neus Francés, Emilia Levizzani, Ginevra Trifilò, Lisa Marschner i Elisa Buitrago.    D’acord amb les paraules del director de l’espectacle, Josep Valero, ‘Una història de por’ és un muntatge teatral “en forma de comèdia àcida ple de cançons que ens planteja una reflexió fascinant i emotiva, crítica i plural sobre el concepte de la “por”, quines pors té la nostra societat, què els espanta als nostres joves, quines pors creem per a divertir-nos i quina por tenim intrínseca com a col·lectiu”. Els vicerectors Ester Alba i Carles Padilla, per la seua banda, han destacat el recorregut fet per Escena Erasmus de la Universitat de València, amb 14 anys de trajectòria, un projecte que treballa amb el potencial creatiu de joves estudiantes i estudiants per tal de conscienciar la ciutadania dels problemes socials reals. Ara, Escena Erasmus fixa la mirada sobre la guerra de l’Europa del segle XXI, un conflicte polític i territorial que portà Rússia a bombardejar Ucraïna el 24 de febrer del 2022 i que perdura actualment, amb nombroses conseqüències econòmiques i socials. En anteriors edicions, l’espectacle universitari internacional ha realitzat, també mitjançant el diàleg cultural, viatges crítics especialment amb els moviments migratoris conseqüents de crisis econòmiques, socials o bèl·liques. ‘Una història de por’ s’estrenarà, del 24 al 26 de maig, a la Sala Matilde Salvador del Centre Cultural La Nau de la Universitat de València (19 hores) i les entrades per a veure l’espectacle es poden adquirir a través de l’aplicació https://events.fundacio.es/o/5 o bé físicament a qualsevol de les botigues de La Tenda de la Universitat a La Nau i els diferents campus de la UV. Onze anys de ‘Les Europes Menudes’ en l’àmbit territorial valencià  ‘Les Europes Menudes’ és un projecte escènic de gira promogut per l’Àrea de Cultura de la Diputació de València, que recull l’esperit nòmada del teatre i de la representació als pobles, amb una participació activa d’estudiants acollits per la Universitat de València a través del programa Erasmus i d’estudiants locals. La idea d’aquesta iniciativa, que arriba l’onzena edició en 2023, és establir un pont de diàleg, convivència i col·laboració entre un grup de joves europeus, i establir ponts amb la vida social i cultural de cada municipi que visiten, no només per dinamitzar-la, sinó per a oferir una via de possibilitats de creixement a través de la reflexió que permet la cultura.
Segons explica el director artístic i coautor, Pep Sanchis, “els protagonistes de les històries són animals que ens són ben coneguts, formen part de les nostres vides i dels nostres paisatges més propers; i en aquesta obra són ells qui parlen i expliquen les seues experiències, pors i esperances”. “Ens hem atrevit a posar-los veu i a imaginar què deuen pensar d’eixes criatures tan estranyes que tot ho agafen, de tot s’apropien i tot ho transformen per al seu interés”, assenyalen els autors. El nou muntatge d’ASSAIG donarà el tret d’eixida a la programació que es perllongarà fins al 15 de juny i que estarà dedicada íntegrament al teatre i la dansa universitaris. Totes les representacions començaran a les 19 hores, a la Matilde Salvador de La Nau, i les entrades es poden reservar amb antelació a les botigues de La Tenda o bé a la seua web. Cada entrada té un preu de 2 euros. Mostres, Escena Erasmus i Nau Gran  En maig, el dia 10, es representarà la primera Mostra del Taller Permanent de Teatre amb l’adaptació col·lectiva de ‘La casa de Bernarda Alba’ de Federico García Lorca, ‘Bernarda i nosaltres’, amb direcció d’Eva Zapico, professora del taller. “Aquesta obra parla de dones tancades i l’hem utilitzada per a parlar dels nostres propis tancaments”, apunta. Els dies 17 i 18 serà el torn per a la segona Mostra de Teatre Universitari amb l’obra ‘Un fragment del casament dels petits burgesos’ de Bertold Brecht, dirigida pel professor Jorge Picó. I els dies 24, 25 i 26, el projecte teatral europeu Escena Erasmus UV estrenarà el seu últim espectacle que presentarà pròximament en el marc de la gira de ‘Les Europes Menudes’, una producció de la Universitat de València i l’Àrea de Cultura de la Diputació. El 31 de maig i l’1 de juny, la Mostra del Taller Permanent de Dansa estarà dedicada al muntatge ‘Supernova i companyia’, amb coreografia i direcció del ballarí Toni Aparisi, professor del grup universitari. En juny, es representarà l’última Mostra, a càrrec del grup de majors de 55 anys, els dies 7, 8 i 9. Amb el títol ‘En el principi era el verb - Juan 1:1’ i direcció dels professors Tono Berti i Pura Marco, interpretaran textos de Shakespeare, Lope, Calderón, Dostoievski, Brecht, Brossa, Sinisterra, Mayorga i Pessoa. El Grup de Teatre Amics de la Nau Gran clourà la programació el dia 15 de juny amb ‘En el Olimpo de los Dioses’, escrita i dirigida per Clemente Carrasco. L’obra és una comèdia que narra històries divertides dels déus de l’Olimp a través d’una dotzena de quadres.
Com és habitual en la programació universitària, els dimecres hi haurà un col·loqui amb els membres de les companyies en acabar la funció. D’altra banda, les entrades per als espectacles (19 hores) es podran reservar amb antelació en La Tenda de la Universitat (a La Nau i als campus) o en el web www.latenda.es/entrades (Preu: 2€). Segons explica la directora acadèmica de l’Aula, la professora Laura Monrós-Gaspar, la programació d’aquest primer quadrimestre de l’any s’emmarca en les activitats commemoratives pel 450 aniversari del descobriment de la supernova en 1572 de l’astrònom, matemàtic i humanista Jeroni Muñoz, científic valencià titulat en Arts per la Universitat de València en el segle XVI. És l’univers, els universos o els relats d’històries el que servirà d’inspiració al públic per a reflexionar sobre diversos temes d’actualitat i històrics com ara la proposta amb la qual arrancarà la programació els dies 1 i 2 de febrer, a càrrec de Teada: ‘Dentro de una hora’, amb dramatúrgia i direcció de Juan Luis Mira, recorda l’aniversari del bombardeig d’Alacant en la guerra civil espanyola a través de les històries quotidianes de huit personatges, gent senzilla, minuts abans de les explosions en el Mercat Central que acabarien amb la vida de 300 persones. Els dies 8 i 9 de febrer, Maquinant Teatre dedicarà l’obra ‘Cartes a Curie’ a la dona en la ciència prèvia a la celebració del dia 11. Amb dramatúrgia i direcció d’Isabel Martí, ‘Cartes a Curie’ es planteja com a un espectacle íntim a través del qual dues dones recuperen la figura de Marie Curie per a parlar de ciència, afecte o la dona en entorns adversos. Tot allò amb la finalitat d’esbrinar de quina manera les persones poden millorar el món que habiten. Els dies 15 i 16, s’oferirà un espectacle de dansa en col·laboració amb el Conservatori Professional de Dansa de València. Així la Companyia Jove C-Dansa, amb coreografies de Young Soon Hue, Guillermo Weickert i Emilio Ochando, presentarà un atractiu projecte d’innovació cultural amb un programa variat. La programació de febrer clourà amb els clàssics de Komos Companyia Teatral en el seu 20é aniversari. El cicle de teatre grec portarà els dies 21, 22 i 23 les obres d’Eurípides, ‘Medea’; Sòfocles, ‘Edipo rey’; i Aristòfanes, ‘Lisístrata’, respectivament. “Tres textos imperibles, dues tragèdies universals i una comèdia plenament vigent, que ens mostren com, més de 2.000 anys després, els defectes i les virtuts dels éssers humans continuen sent els mateixos”, diuen des de la companyia. Març, el mes de la dona  Laura Monrós-Gaspar destaca març com a mes dedicat a l’univers femení a través de la dansa i el teatre. Els dies 1 i 2, Haberlas Haylas presentarà ‘Nature morte’, amb direcció de Paula Segarra, i coreografia i creació col·lectiva de les mateixes intèrprets, que recrearan les històries de dones artistes, pintores que rescataran de l’oblit com a creadores. Clara Peters i unes altres protagonitzaran aquesta funció, una finestra oberta al taller de les artistes. Els dies 8 i 9, La Ravalera Teatre posarà en escena ‘Antimülleriana i altres cròniques del fracàs’. Amb text de Núria Vizcarro i direcció de Joan M. Albinyana, aquest drama reflexionarà sobre múltiples qüestions entorn de la identitat femenina com ara la maternitat. ‘La Petite mort’, els dies 22 i 23, és una adaptació d’‘El desván’ de Patricia Suárez, a càrrec del director Jorge Affranchino i interpretació de La Galopante, que narra una experiència de prostitució de dones a Buenos Aires. Patricia Suárez visitarà la Matilde Salvador per a parlar sobre aquest text. El mes de la dona finalitzarà amb l’obra ‘Una de diazepam al dia’, divendres 31. Interpretada per Cía. Tripolar-Teatre per a la Salut, i guió i direcció de Jorge Climent, aquesta comèdia pretén donar en clau d’humor una visió humanitzada de la salut mental i contribuir a rebutjar fermament qualsevol estigmatització o discriminació. El mes d’abril obrirà amb una nova edició del Festival Dansa València que, del 18 al 21, tindrà lloc al Centre Cultural La Nau. Sobre preus i horaris, consulteu https://dv.ivc.gva.es/   “En aquesta programació té un pes important el tractament de la dona com a un dels universos sobre els quals hem de reflexionar, però també reflecteix el compromís social, una part que sempre tenim en compte i que enguany emmarquem en el Dia Internacional contra el Bullying”, apunta la professora Monrós-Gaspar. Així, amb motiu de la reivindicació del 2 de maig contra el bullying o l’assetjament escolar, proclamat per les associacions de pares i mares, i ONG, la Matilde Salvador acollirà la representació ‘Don’t be cruel’ els dies 26 i 27 d’abril, per La Dramàtica Produccions. Amb text de Marian Villaescusa, i direcció de Pablo Ricart i José Terol, aquesta obra, àcida, valenta i divertida, aborda d’una manera peculiar un tema tan cruel i delicat com l’assetjament a l’escola. La funció planteja sobre l’escenari situacions tant còmiques com dramàtiques al voltant de l’assetjament infantil per tal de mostrar les conseqüències que aquestes vivències en edats primerenques poden tindre sobre la personalitat i la identitat del xiquet o la xiqueta en el futur. Amb ‘Don’t be cruel’, l’Aula d’Arts Escèniques UV clou una programació que tornarà en maig amb la Mostra de Teatre Universitari que enguany arriba a la seua XXVI edició.
La companyia universitària, que partia amb huit nominacions, s’ha alçat amb el Premi a la Millor Obra Teatral d’Espanya en 2022 i amb el premi al Millor Text Teatral original per la producció de la Universitat de València i l’Àrea de Cultura de la Diputació de València ‘El desig de la joventut’. Els espectacles d’Escena Erasmus aborden la realitat de l’Europa actual amb una visió crítica i fent partícip al públic de les seues reflexions. El muntatge d’enguany, escrit pels autors Daniel Tormo, Guada Sáez, Maribel Bayona, Anna Marí i Mohamed Dourasse, i dirigit per Josep Valero, reflexiona sobre la joventut des de la comèdia i les emocions l’Any Europeu de la Joventut. L'obra es va presentar el passat estiu i va completar tres programes de gira, ‘Les Europes Menudes’, de la Diputació de València; la ‘Gira M’Importa’ de l’IVAJ i la ‘Gira Avant’ de Presidència de la Generalitat, que van recórrer 29 municipis del territori valencià i que ha finalitzat fa uns dies a la capital belga. Escena Erasmus ha estat representada en l’acte de Madrid pels directors del projecte, Daniel Tormo, Josep Valero i Anna Marí; l’actriu Sara Torró; la vicerectora de Cultura i Societat de la Universitat de València, Ester Alba; el vicerector d’Internacionalització i Multilingüisme de la UV, Carlos Padilla; i la cap de secció d’Implementació i Disseny del programa Erasmus+ de la Comissió Europea, Marta Gutiérrez. Aquests reconeixements se sumen al nodrit palmarés de la formació teatral universitària valenciana, que en 2021 va rebre la Distinció Joan Lluís Vives de la Generalitat a l’aportació valenciana a la construcció d’Europa. Escena Erasmus de la Universitat de València va ser Premi Europeu Carlemany de la Joventut 2011 del Parlament Europeu i Menció d’Honor per la promoció de les Arts i el patrimoni de la Lliga Europea d’Associacions d’Empreses d’Arts Escèniques en 2018.
El Programa Erasmus + el més popular i concret de la Unió Europea, porta trenta-cinc anys de marxa, i des del 2014 és l’únic a través del qual la UE implementa totes les seues polítiques d’integració europea. La part més coneguda del programa Erasmus + és la que permet als estudiants universitaris realitzar part dels seus estudis en una altra universitat europea, i València és la ciutat europea que més Erasmus rep. En part per això, des de 2009 la Universitat de València promou el projecte Escena Erasmus, que permet els estudiants participar activament en la cultura de la ciutat que els acull. Escena Erasmus, Distinció de la Generalitat Valenciana 2021, Esment d’Honor de la patronal europea d’arts escèniques i música PEARLE en 2018, o Premi Carlemany de la Joventut del Parlament Europeu en 2011, és un dels projectes culturals valencians amb més arrelament, estabilitat i projecció. Des de fa anys, i amb seu central en la Universitat, el projecte s’ha anat expandint per Europa i actualment també es desenvolupa a Pamplona, Càller, Pàdua, Catània, o Marburg, i s’està treballant perquè aquest curs comence a funcionar a Łódź i Ljubljana. Escena Erasmus, gràcies al patrocini de l’Àrea de Cultura de la Diputació de València, produeix un espectacle teatral que gira per diverses localitats valencianes. Gira que l’IVAJ amplia al públic estudiantil d’Alacant i Castelló, i l’Agència AVANT a pobles en risc de despoblació. Cada any, Escena Erasmus visita 25 poblacions. L’espectacle d’enguany, El desig de la joventut, escrit per Guada Sáez, Maribel Baiona, Anna Marí, Mohamed Dourasse i Daniel Tormo, i dirigit per Josep Valero, serà el que pujarà a l’escenari del Centre Cultural The Egg, a Brussel·les, aquest dimecres 14 de desembre. L'espectacle, que es veurà en la capital belga en la seua versió original en valencià i castellà, anirà acompanyat de sobretítols en anglés. A la representació assistiran els fundadors del Programa Erasmus, diverses comissàries europees, i representants de tots els estats de la UE. A més dels directors del projecte (Anna Marí, Daniel Tormo i Josep Valero), acompanyaran a la companyia la vicerectora de Cultura i Societat, Ester Alba; el vicerector d’Internacionalització i Multilingüisme, Carles Padilla; i el delegat de la Rectora per a l’Estudiantat, Manuel González.
Totes les obres previstes en la programació es representaran a la Sala Matilde Salvador del Centre Cultural La Nau, a les 19 hores, i les entrades es podran reservar amb antelació a les botigues de La Tenda de la Universitat (La Nau i els tres campus UV) o en el web www.latenda.es/entrades  A més, com ve sent habitual, els dimecres hi haurà un col·loqui postfunció amb la companyia de l’obra representada. La Mostra de Teatre Universitari, i amb aquesta la programació de tardor, s’inaugurarà amb la lectura dramatitzada de l’obra ‘Karen frente al espejo o el infierno sabe a dulce navideño’ (17 d’octubre), guanyadora dels últims Premis d’Escriptura de Creació en la modalitat de teatre, organitzats pel Servei d’Informació i Dinamització (Sedi) de la Universitat de València. Escrita per Amancay Moliner, serà interpretada per l’alumnat de l’Aula d’Arts Escèniques UV sota la direcció de Carla Chillida i Margarida Mateos. La Mostra inclou, a més, la representació de dues produccions pròpies de la Universitat de València i, com a universitat visitant, rebrà a l’estudiantat de l’Aula de Teatre d’Alacant. Del 18 al 20 d’octubre, ASSAIG-Grup de Teatre de la Universitat de València tornarà a les taules de la Matilde Salvador amb l’obra ‘Escolta’m’, d’Emili Chaqués i direcció de Pep Sanchis; i els dies 24 i 25, el Grup de Dansa de la UV, amb el coreògraf Toni Aparisi al front, interpretarà l’espectacle ‘Elionor de Villena’. Clourà la mostra universitària l’Aula de Teatre de la Universitat d’Alacant el 26 d’octubre amb l’obra ‘Romeo + Julieta’, una versió lliure de l’obra cimera de Shakespeare a càrrec d’Alfonso Zurro i direcció de Xiomara Wanden. ‘De-ments’: art, política i salut  mental  Segons explica la directora de l’Aula d’Arts Escèniques UV, la professora Laura Monrós, “la programació de tardor de l’Aula s’ha dissenyat en diàleg amb l’exposició ‘La Nau dels Bojos’ perquè vol explorar la salut mental, però també ho fa des d’una perspectiva més àmplia com són les ments artístiques, la bogeria política o la manipulació”. Així, en novembre, Emili Chaqués tornarà a la càrrega amb l’obra ‘Vincent’, per L’últim toc teatre (dies 2 i 3), que indagarà sobre la ment artística del prolífic pintor Vincent van Gogh, un dels màxims exponents del postimpresionisme europeu. La política i la seua influència sobre l’imaginari col·lectiu serà un altre camp a descobrir a través de les obres ‘Bannon’ (30 de novembre i 1 de desembre), amb text i direcció d’Eva Zapico i Miguel Ángel Sweeney, sobre la manipulació política; ‘Sobre la tirania’ (14 i 15 de desembre), d’Oscar Intente, per Globus i l’Ajuntament de Terrassa, i direcció de Carles Grau, que pretén desentranyar la construcció de la societat a partir de la bogeria política; i ‘La caja (dónde la realidad pierde sus límites)’, amb text i direcció de Désirée Belmonte, i interpretada per Teatro de La Catrina, s’endinsa en els secrets que amaga la salut mental. Obres premiades i Escalante  D’altra banda, també en novembre, hi haurà espai per a d’altres gèneres teatrals i temàtiques diverses amb dues obres que han estat premiades i el ‘Cicle de memòria històrica’ del Teatre Escalante amb el qual col·labora l’Aula de la UV i que se celebrarà del 14 al 20 (www.escalantecentreteatral.dival.es). Els dies 9 i 10, La col·lectiva imaginària posarà en escena l’obra ‘Cuirasses’, amb text de Sara Acàmer i María Albelda, i direcció i dramatúrgia de Javier Sahuquillo i Andrea Caloxe. ‘Cuirasses’, guanyadora en el Concurs de Teatre Vila de Mislata 2021, narra “les cuirasses quotidianes fetes de silencis, mecanismes d’evasió, ficcions, fugides i distàncies, i parla de la necessitat de la paraula i l’expressió a través de l’art, del gest i de la mirada”. Per la seua banda, ‘històries amb minúscules’, amb text i direcció d’Amparo Vayá, i interpretació a càrrec de Kala Teatre (23 i 24 de novembre), es va alçar amb el Premi de Teatre Breu en Valencià Evarist Garcia per contar les xicotetes vivències i històries que tenen lloc en els grans moments que han marcat la Història, com a una matrioixca, construint així una realitat paral·lela i global. El gran projecte artístic i cultural de la Universitat de València aquest 2022, l’exposició ‘La Nau dels Bojos. Una odissea de la desraó’, genera així una altra programació que, juntament amb cicles de debats, cinema i música, pretén trencar la imatge tòpica de perillositat social vinculada a la bogeria per a tractar una molt més relacionada amb les arts i el pensament.
Es poden preinscriure al projecte teatral europeu Escena Erasmus de la Universitat de València tant els estudiants Erasmus incoming d'aquest any com els estudiants locals de la Universitat. La selecció de participants es farà a mitjan octubre i complirà el percentatge de 70% estudiants Erasmus, 30% estudiants locals de la Universitat de València. Per participar a les proves de selecció no cal tenir experiència teatral prèvia, tot i que es valoraran les aptituds artístiques. El que és important, en paraules dels seus directors, "són les ganes de participar en un projecte europeu únic d'integració cultural, lingüística i social, i la disponibilitat que tinguin les persones candidates de treballar i aprendre en aquest projecte". La preinscripció es pot fer a través del formulari que es troba al web del projecte (escenaerasmus.eu) fins al 21 d'octubre de 2022. Després d'aquest període les persones preinscrites seran convocades a les proves de selecció que se celebrarà a finals de octubre o primers de novembre. Escena Erasmus (Premi Europeu Carlemany de la Joventut, 2011; Premi Talent Jove, 2018; Menció Especial del Patrimoni 2018 de la PEARLE Live Performance Europe i Distinció Lluís Vives de la Generalitat Valenciana 2021) és un projecte internacional de la Universitat de València pioner en Europa on participen estudiants Erasmus i estudiants locals per aprofitar el seu potencial creatiu, fomentar la seua participació en la vida social i cultural dels territoris locals, i així construir una Europa més beneficiosa per a totes i tots. Les persones interessades poden trobar tota la informació i la resposta a les preguntes més freqüents al web d'Escena Erasmus.
El projecte ha estat desenvolupat per l'estudiant del Grau d'Enginyeria Multimèdia, Nicolás Aranda Robayna, . Aquest consisteix en un festival de microteatre (lectura dramatitzada) en el qual participaran estudiants de la Universitat de València.  El festival es va dividir en en tres fases:
El projecte presentat per Pedro Ruiz, estudiant del grau de Mestre en Educació Primària consta de dues parts, una primera instal·lació en La Nau recreant un cementeri amb sepulcres de sorra enfosquida, anònims, homogenis i monocroms, fent referència a l'aspecte quantitatiu de la mort, juntament amb una esquela que ens remet a les causes i conseqüències de la mort, tant de subjectes individuals com de col·lectius que viuen en l'alteritat. La segona part recull en un vídeo-documental el procés de creació, exhibició i destrucció de l'obra efímera, explicant en el procés i les seues claus teòriques.  El vídeo va ser exposat juntament amb la resta de l'obra a La Nau a manera d'amuntegament de desfet o cadàver, amb la finalitat de conscienciar a l'àmbit acadèmic i futurs docents, sobre la necessitat d'educar sobre la mort, els seus processos i conseqüències.
Sive deus, sive dea és una instal·lació performativa sobre la percepció i expressió de gènere des de la dansa i les arts vives, dirigida i coordinada per Edwin Valentín Garduño, guanyadora en la primera edició del Concurs Activa Cultura (2021).  Comporta dues accions o elements principals. La primera és una intervenció plàstica en l’espai del claustre del Centre Cultural La Nau a través de quatre paraules de color rosa de gran grandària i d’alt significat simbòlic que condicionen la mirada del públic. La segona és una performance o pràctica cinètica generada a partir d’un espai-laboratori previ realitzat amb persones voluntàries de la comunitat universitària.  Totes dues accions complementàries pretenen visibilitzar els estereotips de gènere, així com plantejar interrogants sobre el sistema dicotòmic home-dona. A través d’aquestes paraules i d’aquests cossos dansaires, amb màscares i uniformes futuristes, desposseïts de la seua identitat, que envaeixen l’espai i capten a les persones que observen, es qüestionen els binarismes reductors fruit dels processos d’aprenentatge i de les habilitats motores que depenen en gran manera de l’assignació de gènere imposada en nàixer i que varien segons les èpoques i les cultures.  Sive deus, sive dea, expressió llatina que evoca la indeterminació sexual referida a una divinitat, aborda de manera subtil i potent alhora la simbolització sexualitzada del cos a través de moviments, gestos i poses que intenten escapar a la rigidesa i el prejudici i reivindiquen la variabilitat i la diversitat.
A les 22 hores, el Grup de Dansa interpretarà ‘Elionor de Villena’, una producció dirigida pel coreògraf Toni Aparisi. L'obra tracta la vida i obra de Villena a través de la poètica de la dansa i de la música per a posar l'accent en ella: la seua lluita feminista en la literatura i l'Església. Les entrades per aquest espectacle, d’entrada gratuïta i exclusiu per a la comunitat universitària, es podran reservar dilluns, dia 20 de juny, a partir de les 9 hores, a través d'aquest enllaç.  El coreògraf, a partir de la biografia i obra de Villena, ha creat una espècie de món on transiten idees que reivindiquen la dificultat de ser dona en aquella època i en l'actual. L'espectacle, que recull coreografies creades per Aparisi, “tracta la lluita de Villena per ser reconeguda com a pensadora independent a través d'un vestuari que recorda als hàbits que vestia Villena en el convent on va escriure la seua obra i d'una escenografia que cavalca entre el món medieval i el renaixentista”. El Grup de Dansa de la Universitat de València va nàixer en el curs 2017-2018. En l'actualitat està dirigit per l'intèrpret, coreògraf i director d'obres de dansa contemporània, Toni Aparisi. Amb una amplíssima formació, des de l'art dramàtic, la perfomance, la dansa contemporània i les arts marcials, en la seua trajectòria destaquen diversos guardons, entre els quals es troben tres premis Max: Millor Intèrpret per ‘Ànima’ (2007), Millor Intèrpret per ‘Pinoxxio’ (2016) i Millor Coreografia per ‘Pinoxxio’, junt amb Rosángeles Valls (2016). Aparisi també acumula quatre Premis Abril al millor intèrpret masculí de dansa i diversos guardons al millor ballarí en els premis dels Arts Escèniques Valencianes i en altres certàmens. Capella de Ministrers canalitza la seua dimensió pedagògica amb Acadèmia CdM, un projecte artístic en la línia de l'experimentació entorn de les noves propostes de reinterpretació del passat amb criteris històrics (Historically Informed Performance).
Aquest nou espectacle s'ha presentat en una roda de premsa, celebrada aquest matí a La Nau, en la qual han intervingut els vicerectors de la Universitat de València, Ester Alba (Cultura i Societat) i Carles Padilla (Internacionalització i Multilingüisme); el diputat de Cultura de la Diputació de València, Xavier Rius; i el director de l'espectacle i codirector del projecte Escena Erasmus, Josep Valero. El desig de la joventut’ és un espectacle tendre, divertit i esperançador sobre els anhels de la joventut europea. En l’any de la guerra europea, l’espectacle d’Escena Erasmus tracta temes com la dependència virtual, el canvi climàtic o la implicació política dels més joves, a més de reflexionar sobre la manera d'entendre la sexualitat. I tot partint d’un diàleg entre joves i dramaturgs que acaben de perdre la seua joventut. A més de presentar-se el nou muntatge, també s’ha anunciat la gira ‘Les Europes Menudes’, d’enguany que portarà aquest espectacle, interpretat per nou actors i actrius de sis nacionalitats europees diferents, a més d’una quinzena de municipis valencians. Què desitgen els joves? Què esperen del futur? Què pensen de la guerra? La representació reflexiona sobre aquestes qüestions, mitjançant testimoniatges d'antics estudiants d'Escena Erasmus d'Ucraïna, Rússia i països de l'Est d'Europa que mostren la seua opinió sobre el conflicte amb l'objectiu de portar l'elixir de l'eterna joventut a tota la gent dels nostres pobles i brindar per la pau. ‘Les Europes Menudes’ és un projecte escènic de gira promogut per l’Àrea de Cultura de la Diputació de València que recull l’esperit nòmada del teatre i de la representació als pobles, amb una participació activa d’estudiants acollits per la Universitat de València dins del programa Erasmus+ i d’estudiants locals. La filosofia d’aquesta iniciativa és establir un pont de diàleg, convivència i col·laboració entre un grup de joves europeus i la vida social i cultural de cadascun dels municipis que visiten, no només per dinamitzar-la sinó per oferir una via de possibilitats de creixement a través de la reflexió al voltant del paper de la cultura. ‘El desig de la joventut’ visitarà El Genovés el pròxim 4 de juny; Alpuente, el 10 de juny; Calles, el dia 11; Aldaia, el 14; Faura, el 17; Polinyà del Xúquer, el 24 de juny; Ontinyent, el 29; Palmera, el 2 de juliol; ­El Puig, el 3 de juliol; Llíria, el 6; Alzira, el 8; Macastre, el 10; Gandia, el 14; Benigànim, el 15, i Bellreguard el 21 de juliol.  ‘El desig de la joventut’, està dirigida per Josep Valero, amb textos dels altres codirectors del projecte Escena Erasmus, Daniel Tormo i Anna Marí, a més de Maribel Bayona, Guada Sáez i Mohamed Dourasse. Escena Erasmus és un projecte teatral europeu creat i dirigit per CRIT Companyia de Teatre i promogut i finançat pel Vicerectorat de Cultura i Societat i pel Vicerectorat d’Internacionalització i Multilingüisme de la Universitat de València. Amb el patrocini de la Regidoria de Turisme i Internacionalització de l’Ajuntament de València i la col·laboració de Fundació SGAE. Escena Erasmus és Premi Europeu Carlemany de la Joventut 2011 del Parlament Europeu; Premi Talento Joven 2018 de Caixabank i Levante-EMV; Menció d’Honor Europea per la Promoció del Patrimoni Cultural PEARLE 2018; Premi AVETID 2019, Distinció ‘Lluís Vives’ del Consell de la Generalitat Valenciana 2021 per l’aportació valenciana a la construcció europea i Reconeixement ‘Dia d’Europa 2022’ de la Delegació del Govern a la Comunitat Valenciana.
La Mostra de Teatre Universitari ha estat el resultat visible, al llarg dels anys, de les classes rebudes per l’alumnat d’Arts Escèniques cada curs en els tallers permanents, una iniciativa academicocultural posada en marxa l’any 1985 pel primer director de l’Aula de Teatre, Ramón Rosselló, amb seu a la recentment recuperada Sala Palmireno i amb la qual van continuar els seus hereus acadèmics: Ferran Grau i Laura Monrós, directora de l’Aula en l’actualitat. “L’esperit de la Mostra és posar en comú el treball que estan fent-se en les diferents aules universitàries”, explica la professora Laura Monrós, qui destaca la inclusió de la dansa en les arts escèniques de la Universitat de València l’any 2016 i la col·laboració, tot seguit, del Servei de Dinamització i Informació de la UV amb la Mostra mitjançant la lectura dramatitzada de l’obra guanyadora dels Premis d’Escriptura de Creació, en la modalitat de Teatre, com a obertura de l’esdeveniment cultural universitari. Així, enguany la inauguració de la Mostra anirà a càrrec de l’obra ‘Allò que passa mentre passa la vida’, d’Óscar Palomares Navarro que, amb direcció de Núria Martín, donarà el tret d’eixida al cicle el pròxim 27 d’abril en un acte de presentació que tindrà lloc a la Sala Matilde Salvador de La Nau, a les 19 hores. La programació especial en aquestes noces de plata es desenvoluparà a partir d’aquest moment i fins a juny a la Matilde com a espai central. No obstant i segons apunta Laura Monrós, “l’objectiu és portar les arts escèniques a uns altres espais universitaris” i, per tant, es completarà, durant la primera setmana de maig, amb un programa de monòlegs a les cafeteries dels tres campus que actuarà com a “esdeveniment multiplicador del 25 aniversari de la Mostra”, dins del programa Cultura als Campus de la Universitat. Es tracta de monòlegs professionals a càrrec de Jesús Manzano i Carol Tomás, els dies 2 i 4, respectivament, a Blasco Ibáñez; Rafa Alarcón, el dia 3 a Tarongers; i Arnau Soler, el dia 5 a Burjassot. Veure els horaris en la programació completa. La Mostra, dia a dia  Aquell esperit d’unió entre les aules teatrals universitàries va fer que la Universitat de València fóra amfitriona, durant més de dues dècades, dels grups de l’Autònoma de Barcelona, de la Universidade de Vigo, de la Carlos III de Madrid, de la Universitat de les Illes Balears, de la Universitat de Múrcia i de les universitats públiques valencianes. Un esperit que es manté i que, en el 25 aniversari de la Mostra, rebrà a les universitats de Múrcia, d’Alacant i de Castelló. La primera d’elles actuarà divendres 29 d’abril, sota la direcció de David García Coll, per a interpretar una nova versió de ‘La comédia de los errores’ de Shakespeare. En maig, els dies 4 i 5, serà el torn del grup Dans la Cage que, amb una entrevista-espectacle, interpretarà ‘Matéi Visniec dans la cage’; el dia 6, l’Aula de Teatre Carles Pons de l’UJI de Castelló interpretarà ‘OPUS 2022’, amb direcció de Toni Aparisi; els dies 12 i 13, l’alumnat dels tallers de teatre i dansa de primer nivell de la Universitat de València, impartits per Jorge Picó i Christine Cloux, posaran en escena ‘La fàbrica de les paraules’, obra basada en el conte d’Agnès de Lestrade i Valéria Docampo; 18 i 19, li tocarà intepretar a l’alumnat de Pep Sanchis, pertanyent al Taller de Teatre de segon nivell de la UV, amb la creació col·lectiva ‘Parlem?’; i els dies 25, 26 i 27, també amb direcció de Pep Sanchis, ASSAIG-Grup de Teatre de la Universitat de València estrenarà la seua darrera producció, ‘Escolta’m’ d’Emili Chaqués. En juny (dies 1, 2 i 3), el projecte teatral europeu Escena Erasmus de la Universitat de València encetarà la seua gira d’estiu, amb el suport de la Diputació de València, que en 2022 estarà dedicada a l’Any Europeu de la Joventut amb l’estrena de l’obra ‘El desig de la joventut’ de Maribel Bayona, Guada Sáez, Daniel Tormo, Mohamed Dourasse i Anna Marí, amb direcció de Josep Valero. Els dies 8 i 9, el Grup de Teatre La Nau Gran pujarà a les taules amb l’obra ‘Vamos a contaros cuentos’, amb guió i direcció de Clemente Carrasco; el dia 10, la Mostra donarà la benvinguda a l’Aula de Teatre de la Universitat d’Alacant que, sota les directrius de Morgan Blasco, interpretarà ‘El proceso de la sombra de un burro’ de Friedrick Dürrenmatt; i posarà el fermall d’or a la Mostra ‘Divinas palabras’, el clàssic de Valle-Inclán interpretat per l’alumnat del Taller de Teatre Permanent per a majors de 55 anys, que han aprés els trucs sobre l’escenari de mans de Tono Berti i Pura Marco. Tots els espectacles de la Matilde Salvador començaran a les 19 hores, excepte, el de divendres 10 de juny (‘El proceso de la sombra de un burro’) que serà a les 20 hores, i la reserva d’entrades pot realitzar-se en qualsevol de les botigues de La Tenda de la Universitat o en el web https://events.fundacio.es/o/5
El programa, destinat a creadors i companyies de la Comunitat Valenciana, constarà de dues modalitats: estades d’investigació i creació, que es desenvoluparan a l’Aula de Dansa de l’antiga facultat de Magisteri i estan destinades a processos creatius en desenvolupament; i estades tècniques, que tindran lloc a la Sala Matilde Salvador i donaran acollida tant a processos avançats de producció d’un espectacle com a la revisió de peces ja estrenades. Cada una de les estades tindrà un suport econòmic. L’estada finalitzarà amb una mostra oberta del procés de creació. Les bases de la convocatòria estaran disponibles en les setmanes següents del termini del festival en el web de Dansa València.  “Amb aquestes estades, Dansa València amplia els llocs ‘d’assaig i error’ tan necessaris en qualsevol procés d’investigació artística. Volem donar suport i acompanyar el desenvolupament de la creació local i permetre que els artistes treballen amb calma i als espais adequats. Aquest interès és compartit pel Vicerectorat de Cultura de la Universitat de València i amplia les activitats de formació i exhibició que des de la seua Aula d’Arts Escèniques s’ofereixen durant tot l’any”, explica la directora de Dansa València, María José Mora. Avançada al febrer La iniciativa ja s’ha posat en marxa a l’antiga facultat de Magisteri amb tres autors que estaran programats en Dansa València, previst del 2 al 10 d’abril. Lucía Montes & Mado Dallery, guanyadores del Premi Dansa València en el Certamen Coreogràfic de Madrid, estan treballant en el seu duo de dansa ‘In-Side’, mentre que Antes Collado es troba assajant la peça ‘Zoo!’. “Durant aquests dies hem aprofitat per a afinar detalls de la coreografia. Ens hem adonat que en incidir en l’obra ja creada, se’ns acuden altres maneres de transmetre les inquietuds i els valors que tenim ganes de desenvolupar en la nostra dansa, així que aquesta estada ens ha permès investigar un futur projecte que tindrà relació amb el que ja estem treballant”, aprecien Lucía i Mado. Antes Collado va presentar el seu treball ‘Zoo!’ el mes de juliol en el Festival Grec de Barcelona. L’obra planteja la frontera entre el que és animal i el que és humà. El creador d’Albacete sent que la seua proposta no està tancada “pel que fa a construcció”, de manera que l’estada a València està resultant “enriquidora i crucial per a descobrir materials nous tant de coreografia com d’escenografia, en el treball amb el cos i amb els objectes”. Els tres creadors completaran el seu vincle amb Dansa València amb dos tallers destinats als alumnes de dansa del Conservatori Professional. El 14 de febrer ha sigut el torn de Lucía Montes & Mado Dallery, que compartiren eines del seu procés creatiu en el taller ‘Moviment des d’IN-SIDE’.  El 28 de febrer, Antes Collado reconnectarà amb el seu passat en el taller ‘Meneja la pelvis i somriu’, en el qual planteja la desconstrucció tècnica del ball de saló de competició. L’artista va competir fa una dècada a la Comunitat Valenciana en aquesta modalitat de ball. Ara ha représ la samba i el txa-txa-txa i es troba en un procés molt inicial d’investigació per a desactivar-ne les lògiques. “És un ball extracodificat, sotmès a moltes normes. La meua intenció és desconstruir-ne els conceptes i l’estil, en què el virtuosisme porta a l’expressió més extrema del cos”, avança Collado.
El 2021 va ser declarat com a Any García-Berlanga pel Consell de la Generalitat Valenciana, en commemoració del centenari del naixement del cineasta valencià (1921-2021); i una Comissió Commemorativa, adscrita a la Presidència de la GVA i formada pel Ministeri de Cultura i Esports, la Diputació de València i l’Ajuntament de la ciutat, entre uns altres membres, va ser l’encarregada d’establir i pautar la programació d’activitats durant tot l’exercici, en la qual es va incloure l’última producció d’ASSAIG-Grup de Teatre de la Universitat de València, ‘Convida un pobre a la teua taula’, amb direcció de Pep Sanchis i Núria Martín, i text de Javier Sahuquillo i Borja López Collado. Amb aquest títol, ASSAIG ha recuperat el nom original de la pel·lícula ‘Plácido’, permetent el diàleg amb el present. Segons apunta Pep Sanchis, “hem treballat sobre el món que planteja el cineasta, un creador compromés amb la societat i l’ésser humà, i l’hem trasplantat al present, als personatges, les situacions i la crítica social de la nostra realitat”. Per a aquesta comesa, s’han utilitzat els ingredients que planteja l’obra mestra de Berlanga: un tètric i fosc conte de Nadal on l’home és llop per a l’home, els diners no coneixen més referent que ells mateixos, i la província i les seues gents són tot allò fora de la M-30. La crisi econòmica i els desafiaments de supervivència de les classes més desfavorides, la caritat privada com a motor solidari enfront de l’abandó sistemàtic de l’Estat a la seua ciutadania i l’humor, la mala bava i la ironia àcida com a mecanismes de denúncia dels abusos de les classes privilegiades i els seus tentacles situats en el sistema financer i polític. Tot això és ‘Plácido’, de García-Berlanga, i tot això és el repte al qual s’ha enfrontat la nova producció d’ASSAIG amb l’adaptació teatral ‘Convida un pobre a la teua taula’, un projecte ambiciós, generós amb l’autor, que respecta la seua cosmovisió i trasllada el llenguatge audiovisual al llenguatge teatral. En definitiva, ‘Convida un pobre a la teua taula’ és una metamorfosi que parteix del respecte “reverencial i sagrat al material original” i aterra al més pur estil Berlanga: des de la irreverència, traint-se a ell mateix, des de l’acidesa més corrosiva, el desafiament institucional i el menyspreu cap als paradigmes d’allò políticament correcte. Organitzada per la Universitat de València, a través del Vicerectorat de Cultura i Esport, i la Fundació General UV, l’obra ‘Convida un pobre a la teua taula’ ha comptat amb la col·laboració institucional de Presidència de la Generalitat Valenciana, on s’inscriu la Comissió Commemorativa de l’Any Berlanga presidida per Rosana Pastor, i l’Ajuntament de València, a través de la Regidoria d’Acció Cultural que representa Maite Ibáñez; amb la participació de l’Institut Valencià de Cultura.
‘La crítica’, amb text i direcció de Jerónimo Cornelles, es representarà els dies 2 i 3 de febrer. Protagonitzada per l’actriu valenciana trans Candela Saus, el contingut de l’obra prové en gran part de les experiències personals de Candela. Es tracta d’un thriller que pren com a excusa una entrevista laboral per a parlar de la corrupció, el sotmetiment o la hipocresia del sistema, i evidenciar així mateix la violència masclista multiplicada per mil que pateixen les dones transsexuals. En 2022, s’estrena aquesta tercer part de la ‘Trilogia de la por’ composta per ‘Des de l’infern’ (2017) i ‘Threesome’ (2020). Tots els espectacles començaran a les 19 hores, a la Sala Matilde Salvador del Centre Cultural La Nau, i les entrades es poden adquirir en aquesta aplicació. A més, cada dimecres hi haurà un col·loqui amb la companyia en acabar l’obra. En el cas de ‘La crítica’, hi participarà també ‘diversitats’, la iniciativa d’igualtat en la diversitat de la Universitat de València. ‘La crítica’ serà el primer dels huit espectacles programats entre febrer i abril, juntament amb el Festival Dansa València (del 4 al 8 d’abril) i la Mostra de Teatre Universitari que enguany celebrarà el seu 25 aniversari, del 27 d’abril al 13 juny. “El que volem és reflexionar i reivindicar la igualtat en la diversitat a partir de les experiències personals de les protagonistes i del seu reflex en la dansa i la dramatúrgia, tant clàssica com contemporània. Els marges, on han estat condemnades a viure moltíssimes dones al llarg de la història, és el que ens preocupa: a nivell de gènere, social i fins i tot d’accés al coneixement”, explica la directora de l’Aula d’Arts Escèniques de la Universitat de València, la professora Laura Monrós. Seguint aquest fil, els dies 9 i 10 de febrer, INTRAT-Cía. Danza portarà a l’escenari ‘Draps bruts’, un espectacle que posa de manifest, davant un juí peculiar, la lluita de la dona per posicionar-se dins d’una societat merament patriarcal. Komos Compañía Teatral tornarà a La Nau amb una revisió del clàssic d’Eurípides ‘Medea’, els dies 15, 16 i 17; i ‘Dance is my heroine’, un espectacle de dansa de Cristina Gómez, tancarà el mes de febrer (dies 23 i 24). Març, mes de les dones  Aquest mes començarà amb un espectacle especialment adreçat al públic universitari més jove, ‘Spoiler Alert’, que representarà La Lola Boreal els dies 2 i 3, amb direcció d’Aurora Diago. En aquesta obra es qüestionen les realitats de dues generacions: la Generació Y, o millenials, marcada per l’inici de la digitalització; i la Generació Z, o centenials, nadius digitals acostumats a continguts infinits i immediats. En aquest context, els actors i les actrius furgaran per tal de mostrar les inquietuds reals de la joventut i la seua dependència social. Rotunda serà l’obra per als dies 9 i 10, ‘Marina’, de Teresa Balló i Alejandra Garrido, que posarà en evidència la violència social contra les dones a partir de la història de la protagonista: alcohòlica i, per tant, sense drets. Sense dret a integrar-se en la societat, a fer-se amb la custòdia de la seua filla, a trobar treball..., fins arribar a una situació realment extrema. Victoria Salvador és la directora de ‘L’inesperat’, de Fabrice Melquiot, a càrrec d’Inesperades Teatre els dies 23 i 24. Un espectacle íntim en el qual la protagonista, representada per tres actrius, aprofundirà, mitjançant el monòleg, en els seus sentiments després de perdre el seu amor. Clourà el mes un clàssic, una de les comèdies més famoses de Shakespeare, ‘Como gustéis’, els dies 30 i 31, protagonitzada per Rosalinda, una dona desterrada de la cort que es disfressa d’home per a sobreviure en l’exterior. Una història d’amor en moltes de les seues formes; una història d’alliberament; i una obra sobre la mateixa naturalesa del teatre que interpretarà Teada amb direcció d’Amanda Harris.
Els premis han recaigut en les categories de Millor Espectacle; Millor Text Original per a Daniel Tormo, Guada Sáez, Isabel Martí i Gemma Miralles; Millor Direcció per a Josep Valero; Millor Elenc Artístic, format pels estudiants-actors-actrius Sélune Cannizzo, Allegra Florioli, Nicolás Aranda, Arnaud Barennes, Elena Francés, Paloma Gros-Hottsleter i Quentin Rodríguez; i Millor Espai Lumínic per a José Martín Márquez pel seu disseny de llums. ‘El viatge impossible’ tenia 10 nominacions enguany, sent l’obra més nominada d’aquesta sisena convocatòria, i ha estat valorada per membres de l’Acadèmia de les Arts Escèniques d’Espanya. L’obra es va presentar el passat estiu i va completar tres programes de gira, ‘Les Europes Menudes’, Gira M’Importa de l’IVAJ i Gira Avant contra el despoblament, que van recórrer 27 municipis del territori valencià, a més de ser representada a La Rambleta, el Centre Cultural La Nau de la Universitat de València i el Teatre Talia a València. Aquesta darrera representació va tindre lloc en el marc del cicle Desembre Europeu de la Universitat el passat dia 15. Els espectacles d’Escena Erasmus aborden la realitat de l’Europa actual amb una visió crítica i fent partícip el públic de les seues reflexions; i el muntatge d’enguany, ‘El viatge impossible’, ha volgut detindre’s precisament en la idea de “viatjar” en aquests temps tan difícils, en els quals potser tornar als pobles és el més sa i efectiu per a reconstruir el nostre món i les nostres vides. El Teatro Real de Madrid torna a posar-se dempeus  En aquest mateix mes, Escena Erasmus UV ha participat en les Jornades Anuals de Difusió Erasmus+, organitzades pel Servei Espanyol per a la Internacionalització de l’Educació (SEPIE) a Madrid, pujant per segon any consecutiu a les taules del Real amb ‘El viatge impossible’ i posant dempeus tot el teatre. Aquests reconeixements se sumen al nodrit palmarés de la formació teatral universitària valenciana que, aquest 2021, també va rebre la Distinció Joan Lluís Vives de la Generalitat a l’aportació valenciana a la construcció d’Europa. Escena Erasmus de la Universitat de València va ser Premi Europeu Carlemany de la Joventut 2011 i va guanyar el concurs Las Huellas de la Barraca en 2010, 2011 i 2012. En el V Festival de Teatre Universitari, la seua obra ‘El show del nou món’, girada en 2020, va rebre nou nominacions i guanyà tres premis.
El 2021 ha estat declarat com a Any García-Berlanga pel Consell de la Generalitat Valenciana, en commemoració del centenari del naixement del cineasta valencià (1921-2021); i una Comissió Commemorativa, adscrita a la Presidència de la GVA i formada pel Ministeri de Cultura i Esports, la Diputació de València i l’Ajuntament de la ciutat, entre uns altres membres, ha estat l’encarregada d’establir i pautar la programació d’activitats durant tot l’exercici, en la qual s’inclou l’última producció d’ASSAIG-Grup de Teatre de la Universitat de València, ‘Convida un pobre a la teua taula’. Amb aquest títol, ASSAIG recupera el nom original de la pel·lícula ‘Plácido’, permetent el diàleg amb el present. Segons apunta Pep Sanchis, “hem treballat sobre el món que planteja el cineasta, un creador compromés amb la societat i l’ésser humà, i l’hem transplantat al present, als personatges, les situacions i la crítica social de la nostra realitat”. Per a aquesta comesa, s’han utilitzat els ingredients que planteja l’obra mestra de Berlanga: un tètric i fosc conte de Nadal on l’home és llop per a l’home, els diners no coneixen més referent que ells mateixos, i la província i les seues gents són tot allò fora de la M-30. La crisi econòmica i els desafiaments de supervivència de les classes més desfavorides, la caritat privada com a motor solidari enfront de l’abandó sistemàtic de l’Estat a la seua ciutadania i l’humor, la mala bava i la ironia àcida com a mecanismes de denúncia dels abusos de les classes privilegiades i els seus tentacles situats en el sistema financer i polític. Tot això és ‘Plácido’, de García-Berlanga, i tot això és el repte al qual s’ha enfrontat la nova producció d’ASSAIG amb l’adaptació teatral ‘Convida un pobre a la teua taula’, un projecte ambiciós, generós amb l’autor, que respecta la seua cosmovisió i trasllada el llenguatge audiovisual al llenguatge teatral. En definitiva, ‘Convida un pobre a la teua taula’ és una metamorfosi que parteix del respecte “reverencial i sagrat al material original” i aterra al més pur estil Berlanga: des de la irreverència, traint-se a ell mateix, des de l’acidesa més corrosiva, el desafiament institucional i el menyspreu cap als paradigmes d’allò políticament correcte. Suport institucional  Organitzada per la Universitat de València, a través del Vicerectorat de Cultura i Esport, i la Fundació General UV, l’obra ‘Convida un pobre a la teua taula’ ha comptat amb la col·laboració institucional de Presidència de la Generalitat Valenciana, on s’inscriu la Comissió Commemorativa de l’Any Berlanga presidida per Rosana Pastor, i l’Ajuntament de València, a través de la Regidoria d’Acció Cultural que representa Maite Ibáñez; amb la participació de l’Institut Valencià de Cultura. Per a Rosana Pastor, “és important posicionar des de l’art dramàtic la influència de Berlanga i que aquesta arribe a la joventut a través del teatre”. La comissionada per a l’Any Berlanga assenyala, així mateix, la rellevància de la “crítica social” i de “l’humor lúcid” en l’obra berlanguiana, la qual cosa s’aborda des d’un grup jove de teatre universitari per a ser projectada al públic general. La regidora d’Acció Cultural, Maite Ibáñez, destaca que “estem encantats de donar suport a la producció d’aquesta peça, que trasllada al format escènic una obra cinematogràfica, donant-li una lectura actual”. L’Any Berlanga, gràcies a l’àmplia programació d’activitats, “està sent fonamental per donar a conéixer la vida del cineasta i reforçar l’interés per la seua obra cinematogràfica, la qual va retratar la societat del seu temps de manera molt peculiar”, valora Ibáñez. Sense dubte, l’obra, que també serà representada al Teatre El Musical l’any que ve, “contribueix a mantindre vius l’enorme llegat cultural de Berlanga i el record de la seua fascinant personalitat i genialitat”. Mentre, la vicerectora de Cultura i Esport de la Universitat de València, Ester Alba, subratlla, per la seua banda, la rellevància cultural de la figura de García-Berlanga per a la Universitat i la “clara aposta institucional” per l’Any que es commemora aquest 2021-2022, al qual la institució acadèmica se suma amb l’organització d’una programació específica d’activitats on s’inclouen, a més de la producció d’ASSAIG, les col·laboracions del Festival de Migmetratges La Cabina aquesta tardor i les Nits de Cinema al Claustre de La Nau aquest estiu amb la Filmoteca en diferents cicles dedicats al director de ‘Bienvenido, Mister Marshall’. Un any commemoratiu que en la Universitat de València continuarà en el primer trimestre de 2022 amb la inauguració d’una exposició sobre el còmic berlanguià, comissariada pel director de l’Aula del Còmic UV, Álvaro Pons.
L'acte va estar presidit per la rectora de la Universitat de València, Maria Vicenta Mestre, i va comptar amb la participació de la vicerectora de Cultura i Esport, Ester Alba, del degà de la Facultat de Geografia i Història, Josep Montesinos, i de la directora de l'Aula d'Arts Escèniques de la Universitat, Laura Monrós. La programació regular de l'Aula d'Arts Escèniques de la Universitat començarà l'any vinent. A partir del primer semestre de 2022, diferents grups de teatre de la Universitat visitaran la Sala Palmireno un dimarts de cada mes. Entre els grups participants, hi haurà La Col·lectiva Imaginària amb l'obra Curiasses, Teatre Estudiantil Komos amb Lisístrata o l'Agrupació Escènica Enrique Rambal, que presentarà un breu monòleg, Exilio hacia la muerte, del jove actor Josemi Pérez Sanz. Per al pròxim curs, en col·laboració amb el Centre de Documentació Escènica de l'Institut  Valencià de Cultura i l'Arxiu Històric de la Universitat, també està prevista l’organització d’una exposició sobre la historia de la Sala Palmireno  i la projecció de l'audiovisual Yo comencé en la Palmireno. El documental intentarà connectar aquelles persones que van iniciar la seua activitat professional a la Sala Palmireno, a través d'unes jornades de diàlegs entre professionals de l’escena a fi de retratar el significat de la històrica sala per a la cultura universitària. La Universitat i el teatre: una història de quasi  500 anys La Universitat de València té un gran vincle amb el teatre des de pràcticament els seus inicis. Hi ha notícies de representacions escèniques a l'Estudi General ja el 1531, però va ser dècades més tard quan va començar la programació teatral interrompuda de la Universitat. El dramaturg i retòric de la Universitat de València Joan Llorenç Palmireno (1524-1579), col·laborant amb el ressorgiment del teatre del segle XVIII, va fer una extensa tasca per l’escena teatral de la Universitat de València . Va compondre un bon nombre d'obres en les quals barrejava el canònic llatí amb el valencià, el castellà o les llengües romances, a més de promoure nombroses representacions de comèdies interpretades pels estudiants al Paranimf de La Nau. Quatre segles més tard, el 1985, es va crear la sala de teatre Palmireno, situada a la Facultat de Filologia, actual Facultat de Geografia i Historia, com a nucli fonamental de les activitats de l'Aula de Teatre  durant més de vint anys. Des del 1989 i durant la celebració del Cinc Segles (1999-2002), la Sala Palmireno va tenir un ritme frenètic, amb Nel Diago,  Ramon X. Roselló i Ferran Grau al capdavant de l'Aula. En el curs 2004-2005, la Sala Palmireno es va tancar i l'activitat de les arts escèniques es va traslladar a la sala Matilde Salvador de La Nau, amb el professor Ferran Grau com a responsable de l'Aula. En l'actualitat i des del 2015, aquest lloc l'ocupa la professora de la Universitat de València Laura Monrós, directora de l'Aula d'Arts Escèniques de la Universitat. La Palmireno, a més de ser durant dècades la seu del teatre universitari valencià, va veure nàixer i créixer el grup de teatre de la Universitat de València, L’Eina Teatre, que ara rep el nom d'ASSAIG  –Grup de Teatre de la Universitat de València. El grup, dirigit des del 1990 per Pep Sanchis, ha ofert més de 40 espectacles.
L'organització del Festival de Teatro Universitario de Veracruz ha seleccionat un sketch del grup de teatre de la Facultat de Química de la Universitat de València per a presentar-lo en aquest esdeveniment, juntament amb altres quatre procedents de diferents universitats espanyoles. Es tracta de l’escena titulada ‘First Bonds’, adaptada de l’obra original ‘El Teatro es pura Química; la Química es puro Teatro’, que ja va ser finalista en el primer concurs de microteatre universitari de Radio Nacional de España. El Teatre Químic és una activitat acadèmica que persegueix dos objectius. En primer lloc, que els autors/actors s’enfrontin al repte de motivar l’alumnat d’entre 16 i 18 anys cap a l’estudi de la Química. En segon lloc, que analitzen les nocions químiques més bàsiques, per tal de trobar aquesta metàfora, aquesta situació inesperada i sorprenent, que permeta aproximar-se a elles d’una manera diferent i alhora, arrencar-li un somriure a l’espectador. El professor Rosendo Pou Amérigo va rebre, el 2010, el Premi del Consell Social-Universitat de València per aquesta activitat.
Tot l'acte es podrà seguir en directe mitjançant aquest enllaç. Les entrades estan exharides. La lectura, promoguda per Margarita Borja, autora del text, produïda pel grup de teatre Passió per Sagunt i dirigida per l’escriptora i actriu Amparo Vayá, se celebrarà en el Paranimf. Margarita Borja és l’autora i directora de la síntesi textual dels Diaris de Sessions en el Congrés dels Diputats l’any 2007, motivada per la diputada Carmen Alborch. La lectura dramatitzada recrea els apassionats discursos arreplegats en les sessions constitucionals del vot femení; una ocasió única per a donar a conèixer, a través del teatre, una figura indispensable de la història del feminisme. Les sessions del Debat del Sufragi Femení durant la II República en 1931 són una “vibrant” successió d’intervencions sobre un camp de joc polític tensat, davant l’expectativa del canvi de paradigma social i cultural que s’aveïnava. La autora de l’obra afirma que “si el genèric dona aconsegueix presència, veu i legalitat com a subjecte polític emancipat, els privilegis de tutela masculina que han forçat secularment les dones es transformaran en un castell de naips”. D’aquesta forma, amb una lluminosa i coherent oratòria, Clara Campoamor va aconseguir l’èxit, que més tard es transformarà en un llarg exili.  Passió pel teatre  Passió per Sagunt és una associació cultural que compta amb 13 anys de recopilació de fets històrics rellevants per a la Ciutat de Sagunt representats a través del Teatre. La seua trajectòria, que va començar l’any 2009 amb ‘La Destrucción de Sagunt’, ha continuat amb altres homenatges a la història com ‘Vencer o Morir’, de Panxo Barrera, o ‘La ciudad factoría’, d’Albert Forment i dirigida per Amparo Vayá. A més, Passió per  Sagunt compleix 16 anys amb la representació de ‘Passió en viu’, un acte inclòs en la programació de la Setmana Santa Saguntina que coincideix amb l’origen de l’Associació.
El grup de teatre, integrat per alumnat de la Universitat de les Persones Majors del Centre Internacional de Gandia de la UV, interpretarà el proper dissabte 30 d'octubre a les 20 hores l'obra 'Fuita'. Una comèdia escrita per Jordi Galceran, autor entre altres, d''El método Gronholm' o 'Burundanga'. En aquesta obra es relata la història d'un conseller de la Generalitat que acaba de dimitir en veure's implicat en un escàndol de corrupció. Per si no fos suficient, la seua dona l'ha abandonat pel periodista que destapa el cas. En definitiva, entre una cosa i l’altra, la seua vida es troba en un estat lamentable. En un moment donat, toca a la porta una venedora ambulant, una dona alegre, dinàmica i completament diferent a qualsevol que haja conegut. El contrast entre la seua situacio i la d'aquesta dona, que sí té una vida realment difícil, fan que el conseller torne a veure la vida amb una certa esperança. Però aquest fet és tan sols el principi, ja que al llarg de l'obra, l'exconseller no sols es creuarà amb la venedora, sinó també amb tota la seua familia, un marit maltratador, una prostituta i, fins i tot, un pare paralític. En definitiva, una obra còmica plena de situacions increïbles on el públic no pararà de riure.  La venda d'entrades es realitzarà al Centre Internacional de Gandia al llarg dels matins de dilluns 25 i dimarts 26 d'octubre. A més, també es poden adquirir al mateix Teatre Serrano dues hores abans de la funció. Els beneficis estaran a favor de l'Associació Rosa dels Vents, una associació que treballa de forma oberta i participativa contra la violència de gènere.  Aquest grup de teatre, compost per alumnat de la Universitat de les Persones Majors, compta amb un ampli recorregut, realitzant representacions des de fa més de cinc anys . De fet, l'any 2019 va guanyar el II Certamen de Teatre Amateur celebrat a Santa Pola.
Tots els espectacles començaran a les 19 hores, excepte les obres dins del cicle Teatre de la Memòria, que es representaran en un horari especial. El programa de la Universitat per a aquest primer trimestre, que conformen 13 representacions, arrancarà els pròxims dies 13 i 14 amb la lectura dramatitzada de ‘Canción de medianoche’ de Luis Peset Orts, a càrrec de l’alumnat de l’Aula d’Arts Escèniques UV. Dirigida per Cesca Salazar i Panchi Vivó, l’obra va ser guardonada en la 17a edició dels Premis Universitat de València d’Escriptura de Creació. A aquesta li seguirà, els dies 20 i 21 d’octubre, la darrera creació de la dramaturga Anna Albaladejo, ‘Obs-cenus/SLIT’, que descriu com a “un striptease íntim, una radiografia masturbatòria per explorar un joc eròtic que esclata en la pantalla dels afectes”. Un muntatge adaptat i accessible per a les persones sordes que comptarà amb intèrpret de Llengua de Signes. I ‘Excusado’ de Jorge Affranchino serà l’última obra d’aquest mes (dies 27 i 28). “Una inspiració que parteix de l’obra teatral ‘Eleutheria’ de Beckett, i la vida i obra artística del pintor Francis Bacon”, interpretada per La Galopante. Dansa i Teatre de la Memòria  Novembre començarà amb la proposta escènica ‘Dance is my heroine’, a càrrec d’Enambar Danza, els dies 3 i 4. Un projecte multidisciplinari carregat d’humor que combina llenguatge corporal, textual i audiovisual per a reflexionar sobre la identitat, la realitat al marge de les xarxes socials i, ja de pas, retre homenatge a les “heroïnes” de la història de la dansa. Del 9 al 14 de novembre, l’Aula d’Arts Escèniques UV estarà present també en el Teatre de la Memòria organitzat per Escalante Centre d’Arts Escèniques de la Diputació de València. Es tracta d’un cicle que pretén recuperar part de la memòria històrica del segle XX a través de cinc obres de teatre: ‘Atocha. El revés de la luz’, amb dramatúrgia i direcció de Javier Durán (dimarts 9, 18 i 20:30 hores); ‘Conservando memoria’, de Julián Sáenz-López i Izaskun Fernández, i per El Patio Teatro (dimecres 10, 18 i 20 hores); ‘Maletes de terra’, al fil de l’exposició ‘Dones i resistència’, cinc dones narren la seua experiència en el període comprés entre la Segona República espanyola i la postguerra (dijous 11 i divendres 12, 18 hores, al claustre de La Nau); ‘La ciudad de escarcha’, adaptació d’Anna Marí de la novel·la ‘Entre visillos’ de Carmen Martín Gaite, amb interpretació de CRIT Cia. de Teatre (dijous 11 i divendres 12, 20 hores); i ‘Mauthausen. La voz de mi abuelo’ per Trajín Teatro, i escrita i dirigida per Pilar G. Almansa, obra que vol transmetre el testimoniatge real de Manuel Díaz, supervivent del camp de concentració nazi (dissabte 13 i diumenge 14, 19 hores). Dimecres 17 i dijous 18, la Matilde Salvador recuperarà la programació escènica amb ‘Delirium’, per Teatro del Contrahecho, sobre la pèrdua del control; i ‘La Clau’, de Malatesta Teatre, clourà novembre, els dies 24 i 25, amb una obra de denúncia social sobre una dona maltractada pel seu marit, organitzada en col·laboració amb la Unitat d’Igualtat de la Universitat de València. Desembre col·lectiu  En desembre (dies 1 i 2), Fil d’Arena posarà en escena l’obra ‘Cos a Cos’, una nova creació col·lectiva per a criticar la burocràcia, allò que anomenen “murs de paper”; i del 15 al 17, Assaig-Grup de Teatre de la Universitat de València s’encarregarà de tancar la programació escènica del primer trimestre amb l’obra ‘Convida un pobre a la teua taula’, de Javier Sahuquillo i Borja López Collado, amb direcció de Pep Sanchis: un cloc d’ull a l’any berlanguià a través del protagonista dramàtic, Plácido. Les entrades per a tots els espectacles es poden reservar amb antelació en La Tenda de la Universitat a La Nau i els campus, o a través del web www.latenda.es/entrades Per a més informació i entrades del cicle Teatre de la Memòria de l’Escalante, visiteu el web https://escalantecentreteatral.dival.es/
Escena Erasmus (Premi Europeu Carlemany de la Joventut, 2011; Premi Talent Jove, 2018; i Menció Especial del Patrimoni 2018 de la PEARLE Live Performance Europe) és un projecte internacional de la Universitat de València pioner a Europa en el qual participen estudiants Erasmus i estudiants locals per aprofitar el seu potencial creatiu, fomentar la seua participació en la vida social i cultural dels territoris locals, i d’aquesta manera, construir una Europa més beneficiosa per a totes i tots. S’hi poden preinscriure al projecte teatral europeu Escena Erasmus de la Universitat de València tant els estudiants Erasmus incoming d’enguany com els estudiants locals de la UV. La selecció de participants es realitzarà a mitjans d’octubre i complirà el percentatge de 70% estudiants Erasmus, 30% estudiants locals de la UV.  Per a participar en les proves de selecció no cal tindre experiència teatral prèvia, tot i que es valoraran les aptituds artístiques. Allò important, en paraules del seus directors, “són les ganes de participar en un projecte europeu únic d’integració cultural, lingüística i social, i la disponibilitat que tinguen les persones candidates de treballar i aprendre en aquest projecte”. La preinscripció es pot fer a través del formulari que es troba al web del projecte escenaerasmus.eu fins el 15 d’octubre de 2021. Després d’aquest període les persones preinscrites seran convocades a les proves de selecció que se celebraran durant la tercera i la quarta setmana d’octubre. Les persones interessades poden trobar tota la informació i la resposta a les preguntes més freqüents al web d’Escena Erasmus.
Nascut a València, la seua formació li ha portat a institucions tan prestigioses com ara l’École Internationale de Théâtre Jacques Lecoq de París, on es diploma en Art Dramàtic. Una experiència que li brinda l'oportunitat de treballar al costat de Mark Bell i Linüs Trunström en ‘Scarecrow’ i amb Philippe Genty en l'espectacle de gira mundial ‘Voyageur Immobile’, on coneix a Damien Bouvet i a qui dirigeix en cinc produccions a França que també giren internacionalment: ‘Clown sud tapis de salon’, ‘Chair de Papillon’, ‘Née’, ‘Vox’ i ‘Le Poids d’un fantôme’. En 2003 funda ‘Ring de Teatro’ on escriu i dirigeix les seues creacions exhibides en el Teatre Nacional de Catalunya, Pépinière-Opera i Théâtre Rond Point de París, Teatre de l'Abadia de Madrid, Teatre Lliure, Centre Nacional de les Arts de Mèxic, Bats Theatre de Nova Zelanda, el Festival Iberoamericà de Bogotà o la sala Timbre 4 de Buenos Aires.  A més, el professor i director teatral també ha rebut nombrosos premis com l'Alejandro Casona per ‘Cualquier día nos verán soñar’, el Cinc Segles de la Universitat de València per ‘Enciéndeme’ i el Max de Teatre en català 2010 per ‘Non Solum’ escrita amb Sergi López. Així mateix, les obres que ha dirigit també han sigut guardonades amb el Premi a la Millor Adaptació Teatral en la Fira de FETEN de Gijón, el Premi al Millor Espectacle en Titeremurcia al costat de la Baldufa Teatre per ‘El Príncipe Feliz’ d'Oscar Wilde i el Premi de Teatres de la Generalitat al millor espectacle per ‘Pasionaria. 30/40 Livingstone’, seleccionat per Le Monde com un dels 10 espectacles més rellevants del Festival d’Avignon en 2014.  Durant el 2021/22 Picó compaginarà el seu treball com a artista associat en la Scène Nationale du Pays de Montbéliard de França amb la docència a l'Aula d'Arts Escèniques de la Universitat de València. Una iniciativa cultural que porta en la Universitat més de 30 anys i que no s'entén únicament com una oferta lúdica o d'entreteniment, sinó que té com a objectiu la formació d'un públic de teatre amb criteri, des d'un espai universitari per a la llibertat creativa i d'expressió.
L’espectacle, titulat ‘Abans de la llum’ se celebrarà el dia 23 de juny a les 22 hores al Claustre de la Universitat de València, en una actuació adreçada als treballadors i treballadores de la Universitat de València. La reserva d’invitacions es pot realitzar per via telemàtica a través d’aquest enllaç https://links.uv.es/jb9DgBx o en la botiqa de La Tenda de la Universitat, a l’edifici històric del carrer de La Nau. Cada persona pot reservar fins un màxim de dues entrades a partir del dia 18 de juny a les 9h i fins que s’esgoten les localitats. Una vegada feta la reserva, es podrà accedir amb el tiquet electrònic lliurat per La Tenda. Aquest espectacle es representarà, també, el dia 24 de juny, essent l’actuació que obrirà el festival SERENATES, en aquest cas amb un preu d’entrada de 3 euros. Les entrades per a aquest festival es poden adquirir a través d’aquest enllaç: www.latenda.es/entrades
Els detalls del projecte i de la gira d’enguany s’han presentat en una roda de premsa aquest matí a La Nau, en què han intervingut els vicerectors de la Universitat de València Ester Alba i Carles Padilla, de Cultura i Esport i d’Internacionalització, respectivament; el diputat de Cultura de la Diputació de València, Xavier Rius, i el director de l’espectacle i codirector d’Escena Erasmus, Josep Valero. Abans de les intervencions s’ha presentat una breu escena de l’espectacle amb la presencia dels representants municipals de les localitats participants de la gira. El viatge impossible està dirigit per Josep Valero, amb textos escrits a propòsit per quatre  destacats dramaturgs de l’escena valenciana: Daniel Tormo, Guadalupe Sáez, Isabel Martí i Gemma Miralles. L’espectacle està protagonitzat pel canari Nicolás Aranda, els francesos Arnaud Barennes i Sélune Cannizzo, la italiana Allegra Florioli, l’espanyola Elena Francés, la suïssa Paloma Gros-Hostettler i l’alemanya Kika Miederhoff. Per al director del muntatge, Josep Valero: “L’espectacle en si és un viatge, apel·la a l’ànima dels nostres pobles, als anhels compartits de tornar a celebrar les festes i viure en comunitat, però també hem volgut mostrar l’aïllament que han viscut els nostres majors, el viatge interior que hem hagut de fer en aquest període de confinament”. Els responsables de la Universitat i la Diputació, han expressat la seua satisfacció pel compromís del projecte Escena Erasmus, que proposa “un diàleg cultural a través del teatre”. En aquest sentit, el diputat Xavier Rius ha manifestat “l’espurna d’il·lusió” que va suposar per a les localitats valencianes mantenir la gira de 2020, en plena pandèmia, i que es pot visualitzar en el documental estrenat recentment ‘Aus per la finestra’, finançat per la Diputació, i que visualitza l’espai de convivència i  peripècies de la companyia la tardor passat quan portaren el teatre als pobles. Els vicerectors Carles Padilla i Ester Alba han destacat la trajectòria d’Escena Erasmus, amb 12 anys d’existència, i com aprofiten el potencial creatiu dels estudiants per conscienciar la ciutadania amb temes de caire social. Ara, en el muntatge de 2021 toca “repensar l’Europa que habitem després d’una pandèmia que ha canviat el nostre sentit del viatge”, han assenyalat. En anteriors muntatges, han explicat, ja s’havia abordat el viatge, a través de les migracions o el desig de conéixer altres llocs, en el nou espectacle, és un viatge de tornada: als nostres pobles i als nostres interiors, en un temps que ha estat marcat per les restriccions de mobilitat. L’espectacle s’estrenarà a la Rambleta el pròxim dia 3 de juny, a les 20 hores. Les entrades s’han d’obtenir a través d’aquest enllaç. Començarà la gira a Otos (la Vall d’Albaida) el pròxim 12 de juny. Novena edició de Les Europes menudes  Les Europes menudes és un projecte escènic de gira promogut per l’Área de Cultura de la Diputació de València, que recull l’esperit nòmada del teatre i de la representació als pobles, amb una participació activa d’estudiants acollits per la Universitat de València a través del programa Erasmus i d’estudiants locals. La idea d’aquesta iniciativa, que arriba la novena edició enguany, és establir un pont de diàleg, convivència i col·laboració entre un grup de joves europeus i la vida social i cultural de cada municipi que visiten, no només per dinamitzar-la, sinó per oferir una via de possibilitats de creixement a través de la reflexió sobre el paper de la cultura. L’espectacle d’enguany visitarà dèsset pobles i ciutats: València (3 de juny), Otos (12 de juny), Càrcer (13 de juny), Castelló (20 de juny), Alzira (25 de juny), Senyera (26 de juny), Ontinyent (30 de juny), Llocnou de Sant Jeroni    (4 de juliol), Simat de la Valldigna    (8 de juliol), Montcada (9 de juliol), Montesa (10 de juliol), Bunyol (11 de juliol), Gandia (14 de juliol), Sagunt (15 de juliol), Montitxelvo (16 de juliol), Llutxent (17 de juliol) i Albaida (18 de juliol).   La gira d’enguany compta amb el patrocini de l'Ajuntament de València (Regidoria de Turisme i Internacionalització), i la col·laboració de la Fundació SGAE, Espai La Rambleta, el Vicerectorat de Projecció Territorial i Societat de la Universitat de València i la Fundació General de la Universitat de València.
Escena Erasmus compta amb tot el potencial creatiu dels estudiants Erasmus que venen a la Universitat de València i amb un equip de professionals de les arts escèniques valencianes que fan possible les seues produccions. Any rere any, la companyia renova la plantilla d’actors i actrius i també la dramatúrgia amb textos originals de tall social. Amb tot, s’enllesteix un ambiciós programa amb una clara missió: difondre els valors europeus, promoure la diversitat i la integració social, ajudar a la descentralització de la cultura i facilitar estímuls culturals a aquells municipis amb risc de despoblament. Al llarg dels deu anys del projecte, més de 250 alumnes de 28 països diferents han passat per Escena Erasmus i més de 3.000 estudiants s’han presentat als seus càstings. Amb motiu de la commemoració del desé aniversari del projecte, i fruit de l’estreta col·laboració amb l’Àrea de Cultura de la Diputació de València, s'ha volgut documentar l’experiència de preparar una gira molt singular: la de l’any 2020, marcada per la crisi de la pandèmia de la COVID. Per a la realització de la gira de 2020 s’ha pogut trobar un espai de convivència amb peripècies entre l’equip tècnic i la companyia. El producte final és un documental que vol mostrar la il·lusió d’uns joves amb l’esperit de fer front als temps difícils de la pandèmia i assolir l’objectiu d’arribar al seu públic per contar una història de superació. El documental ‘Aus per la finestra’ es va projectar el passat 13 de maig al Cinestudio d’Or. Tal i com expressava Daniel Tormo, codirector del projecte: “El documental ha suposat poder mostrar a tota la ciutadania la realitat del projecte ‘Les Europes Menudes’. Un programa de gira que duu molts anys creixent i exhibint-se als nostres pobles. Un projecte que, a través del teatre i la convivència entre persones de tot el continent, reflexiona sobre què i qui som, sobre què és Europa i quin és el nostre lloc a Europa. Escena Erasmus ha estat assenyalat com a exemple de bones pràctiques per part del Parlament Europeu i la Federació Europea d'Organitzacions d'Arts Escèniques. Un projecte valencià, internacional, i replicat a diversos estats europeus”. Per al diputat de Cultura, Xavier Rius, “l’experiència de la pandèmia ha servit, amb aquest treball, per a demostrar tota la força i potència del sector cultural, i fer veure a la gent que cal mantindre l’optimisme i l’esperit d’equip per a resoldre els nostres problemes”. El projecte Escena Erasmus continuarà el seu periple pels pobles de les comarques valencianes una vegada més en 2021. En deu anys, la companyia Escena Erasmus ha pogut visitar 94 pobles amb la col·laboració de la Diputació, i ben aviat, tornarà a presentar la nova gira 2021 al Centre Cultural La Nau de la Universitat de València. La vicerectora de Cultura i Esport, Ester Alba, va destacar que per a la Universitat de València, Escena Erasmus esdevé un projecte fonamental, ja que permet construir Europa a través d'una xarxa teatral amb la unió del vessant cultural i internacional, dos objectius estratègics de la institució acadèmica.
Dirigit per Núria Martin i Pep Sanchis, guionistes també de la pel·lícula juntament amb Sara Acàmer, el film ‘La Benvinguda-això és el que hi ha’ es va gestar des de principis del 2020 com a projecte teatral. En canvi, “la pandèmia ens va obligar a reinventar-nos, a trobar altres vies de comunicació, i, des de la imaginació i amb un sentit crític del món que estem vivint, vam crear un guió cinematogràfic, basat en el text teatral que escrivírem l’any passat”, explicava el director d’Assaig, Pep Sanchis, i professor del taller de teatre permanent de la Universitat. L’adaptació de l’obra teatral al llenguatge fílmic ha comptat amb la col·laboració de l’Aula de Cinema de la Universitat de València i mai no ha perdut de vista la intencionalitat del guió original: “Provocar algunes preguntes als espectadors”, afirmava el director. Aquestes són qüestions com ara “quines són les conseqüències dels nostres actes?” o “on ens conduirà la nostra forma de viure?”. A les quals tractà de donar resposta, amb la seua interpretació, l’elenc actoral que formava el repartiment de ‘La Benvinguda-això és el que hi ha’: Alba Navarro, Sara Acàmer, Eugenia Morera, María de la Dueña, Adela Andrés, Celia Jordà, Àngels Ribes, Neus Francés, Raquel Violero i Jesús Boscà. En aquest sentit, Núria Martin i Pep Sanchis ens avançaven el següent: “Us donem la benvinguda a un lloc nou i molt diferent, on uns personatges familiars us rebran d’una manera estranya. La veritat és que no us esperàvem tan prompte. Ens heu pillat descol·locades... Però això és el que hi ha. Farem el que puguem. Tampoc podeu demanar massa, vosaltres us ho heu buscat. Benvingudes i benvinguts!”.
‘MAMA’ arrancarà amb la temàtica que articula la programació d’aquesta primavera: la perspectiva de gènere. Creada per quatre artistes valencianes, aquesta peça de dansa interdisciplinària està inspirada en l’experiència del càncer de mama de la mare d’una de les creadores, Noelia Arcos. És una obra que, a partir de la mama com a símbol icònic i representatiu de la feminitat, aborda la relació maternofilial, la censura i la malaltia a través del cos femení de les intèrprets. A més, La Nau de la Universitat acollirà l’estrena d’una nova adaptació de l’obra: la versió estesa per a sala d’un espectacle que va nàixer per a ser representat al carrer i en espais no convencionals. “És una programació variada, si bé és cert que la figura de la dona acapara bona part dels espectacles. No obstant, tot el que es posa de relleu en el disseny d’aquest programa és important: des del tema de la inclusió social, a través de la proposta artística de La Lola Boreal en el Festival Dansa València amb ‘Rodem?’, fins a les mostres dels tallers de teatre universitari, passant per les produccions pròpies del grup de teatre de la Universitat, ASSAIG, i d’Escena Erasmus València amb la Gira 2021 de Les Europes Menudes”, assenyala la directora de l’Aula d’Arts Escèniques de la UV, la professora Laura Monrós. Així doncs, d’una banda, les dones seran les protagonistes mitjançant els diversos espectacles que es presentaran entre març i juny a la Universitat de València: l’‘Antígona’ de Sòfocles pujarà a escena de la mà de Grupo Komos (23, 24 i 25 de març); i una professora serà el personatge principal de l’obra ‘Demà no hi ha classe’ de Toni Tordera i Juli Disla, amb direcció de Jaume Pérez, destacant la importància de la tasca docent, representada per una dona, per a l’èxit de les societats democràtiques, lliures i progressistes (21 i 22 d’abril); Rocambolesc Teatre interpretarà ‘No olvidéis sus voces’, un espectacle teatral on Aarón Sánchez, mitjançant les històries de moltes dones, reflexiona i analitza el passat col·lectiu i personal des dels anys 40 amb la Guerra Civil i el franquisme fins a arribar a les seues conseqüències en el present; Patricia Pardo és guionista, directora i intèrpret, juntament amb Guadalupe Sáez, de ‘Cul Kombat’ (5 i 6 de maig), un al·legat per a l’eliminació de la “sexificació” i dels gèneres com a horitzó; i, escrit, dirigit i interpretat per dones, el drama sonor ‘¡Agua!’ (12 i 13 de maig) farà memòria històrica amb una posada en escena que compta amb la col·laboració de l’Aula d’Història i Memòria Democràtica de la UV. Així mateix, la Universitat tornarà a acollir el Festival Dansa València de l’Institut Valencià de Cultura (del 13 al 16 d’abril) que, aquesta vegada, serà interpretat per La Lola Boreal amb la proposta artística ‘Rodem?’, una peça de dansa teatre que acostarà el públic a la realitat de la diversitat funcional, qüestionant, amb una mirada àcida i humorística, la visió social i personal sobre els usuaris de cadires de rodes. Produccions pròpies UV  Aquesta mateixa programació inclou l’estrena de la nova producció d’ASSAIG (Grup de Teatre de la Universitat de València). Amb el títol ‘La Benvinguda-això és el que hi ha’, Sara Acámer, Núria Martín i Pep Sanchis han escrit un guió cinematogràfic per a presentar el primer llargmetratge del grup de teatre de la UV, que tindrà lloc a la Sala Matilde Salvador de La Nau els dies 10, 11 i 12 de març. Per la seua banda, la nova obra d’Escena Erasmus València, ‘Europa en un viatge’, debutarà els dies 18, 19 i 20 de maig, també a La Nau. Es tracta de l’estrena de la Gira 2021 de Les Europes Menudes, el projecte Erasmus del Vicerectorat de Cultura i Esport de la Universitat de València i la Diputació que recorrerà les comarques valencianes, traslladant així el concepte d’Europa a tots els racons de la Comunitat. Guionitzat per Daniel Tormo, Isabel Martí, Gemma Miralles i Guada Sáez, amb direcció de Josep Valero, l’espectacle aprofitarà l’avinentesa de l’Any Europeu del Ferrocarril per a centrar l’atenció sobre com els viatgers han forjat la identitat cultural europea. Per últim, l’alumnat format en els tallers de teatre universitari de la Universitat de València durant el curs acadèmic protagonitzarà les dues mostres que s’exhibiran enguany. D’una banda, del 18 al 21 de maig, la creació col·lectiva dirigida pels professors i actors Pep Sanchis i Josep Valero, que indagarà en noves vies de creació i de treball; i, d’una altra, la posada en escena del taller de gent major, de l’1 al 4 de juny, que dirigeix el professor Tono Berti. Tota la programació tindrà lloc a la Sala Matilde Salvador del Centre Cultural La Nau i, com és habitual, cada dimecres, el públic podrà participar en un col·loqui amb les companyies teatrals en acabar la funció. Les entrades als espectacles es poden reservar amb antelació en La Tenda de la Universitat ubicada a La Nau i als diferents campus, o per via online a través de l’aplicació https://events.fundacio.es/o/5
Les gires de ‘Les Europes Menudes’, ‘IVAJ M’importa’ i ‘Europa a escena’, on s’ha presentat aquest muntatge, no han deixat d’aconseguir èxits des que van arrancar el passat mes d'octubre amb l'estrena de l'espectacle a Bellreguard (la Safor). Fins a dotze localitats valencianes i de Terol han pogut gaudir d'aquest projecte teatral: Barx (la Safor), Valjunquera (Matarranya-Terol), Pena-roja (Matarranya-Terol), Villar del Arzobispo (la Serrania), Alcoi (l’Alcoià), Algar de Palància (el Camp de Morvedre), Massalfassar (L’Horta Nord), Bocairent, Alfarrasí i Quatretonda (la Vall d'Albaida), València (L'Horta) i Enguera (la Canal de Navarrés), on es va celebrar la fi de gira el passat 13 de desembre. Va ser especialment destacable la funció que van realitzar en el Claustre del Centre Cultural La Nau de la Universitat de València, que va esgotar les entrades en menys de quatre hores. ‘El show del nou món’ està protagonitzat per una companyia de còmics amb noms d’animals que ha muntat un “presumpte” espectacle de varietats per a parlar del nou món en què està submergida la societat actual; però aquesta companyia pateix l’absència de dos dels seus components més importants, cosa que afegeix un problema a la ja de per si caòtica organització de les escenes i significats. Aquesta és la sinopsi de l’obra, amb un text “escrit des de l’humor i la distància, com a un intent de comprensió del món que vivim i del que ens està succeint com a espècie, i al mateix temps pretén ser un homenatge als còmics que es van dedicar a alegrar la vida dels altres; cosa que ara se’ns fa molt necessari”, ha apuntat la directora de l’espectacle, Anna Marí. Les gires d’Escena Erasmus tenen com a objectiu principal establir ponts de diàleg entre les realitats locals valencianes i les ciutats europees representades pels actors i les actrius. En aquest sentit, Josep Valero, codirector d’Escena Erasmus, ha assenyalat: “Les nostres actrius i els nostres actors han nascut i han viscut en molts racons d’Europa i del món. Els pobles que hem visitat també són Europa, la nostra Europa”. Escena Erasmus (Premi Europeu Carlemany de la Joventut, 2011; Premi Talent Jove, 2018; i Menció Especial del Patrimoni 2018 de la PEARLE Live Performance Europe) és un projecte internacional de la Universitat de València en el qual participen estudiants Erasmus i estudiants locals per aprofitar el seu potencial creatiu, fomentar la seua participació en la vida social i cultural espanyola, i d’aquesta manera, construir una Europa més beneficiosa per a totes i tots. A més, el projecte teatral europeu de la Universitat de València acaba de commemorar el seu desé aniversari. Des que es va fundar, ha portat el teatre a més de 300 pobles de tot l’Estat i ja s’ha instal·lat a les ciutats europees de Pàdua i Càller (Itàlia), Marburg (Alemanya), Lodz (Polònia), Sofia (Bulgària) i Pamplona (Espanya), mitjançant la xarxa teatral europea Erasmus Europe on Scene Network, coordinada per la Universitat de València, que es va consolidar amb una trobada al Centre Cultural La Nau el 2018 i que va comptar amb la incorporació de persones refugiades a l’espectacle. I és que la Universitat de València és una de les capdavanteres en recepció d’estudiants ‘incoming’, rebent l’any 2013 el reconeixement honorífic a la millor Institució Erasmus.
Amb el títol ‘Partitures’, el Grup de Dansa de la Universitat de València, dirigit pels coreògrafs Yoshua Cienfuegos i Maynor Chaves, portà a escena, els dies 19 i 20 d’octubre, la revisió de grans clàssics del ballet sota la mirada contemporània de la dansa. Va ser l’estrena absoluta d’un muntatge que conjuminava l’espectacularitat del directe i l’efectisme de la tecnologia digital amb la projecció de vídeos preregistrats, i que també es pot veure al Canal YouTube del Centre Cultural La Nau amb accés gratuït. D’altra banda, els dies 28 i 29, Fil d’Arena representà ‘Cos a cos (E-111)’, una crítica àcida a la burocràcia com a eina de violència institucional contra les persones migrants en situació de vulnerabilitat. Memòria i Festival Dansa València  Novembre arrancà amb l’homenatge especial d'A Tiro Hecho a Mario Benedetti. Carla Chillida va dirigir ‘No te salves’, una obra didàctica i divertida, construïda exclusivament amb textos del poeta, que es representà els dies 4 i 5. I, de nou, la programació de l’Aula d’Arts Escèniques de la Universitat de València va acollir el Festival Dansa València. Va ocórrer en la segona setmana del mes: els dies 10 i 11, es va veure una mostra del ‘Laboratori IVC’, dirigit per Vicente Arlandis i Ángela Verdugo, respectivament; el dia 12, ‘Outdated’, per Inka Romaní; i el dia 13, ‘I+G’, per Columpiant la Dansa. Els dos últims espectacles es completaren amb una conversa entre artistes i públic. ‘Querella de Lope y las mujeres’, una obra de Yolanda Pallín que tractava de com pot el pas del temps alterar la realitat, va ser representada per Calema Producciones els dies 18 i 19, amb direcció d’Ernesto Arias; i acabà el mes el cicle ‘Teatre de la Memòria’, un homenatge d’Escalante Centre Teatral a les víctimes de la guerra civil espanyola, amb les representacions de ‘Estos días azules’, per Cocinando Danza (dia 23); ‘Y los huesos hablaron’, per Societat Dr. Alonso (dia 24); ‘Homenaje a una desconocida’, per Teatro de la Catrina (dia 26); i ‘Vidas enterradas’, amb la intervenció de les companyies teatrals Micomicón, Temple, Corsario i L’Om Imprebís (dia 27). Desembre i la idea d’Europa  Triangle Teatre va obrir el programa de desembre, els dies 2 i 3, amb una obra per al públic més jove, ‘Licantropia’. Amb text i direcció de Borja López Collado, l’entreteniment d’un grup de joves amics passava per reunir-se una nit per a evadir-se en una festa on tot semblava transcórrer amb normalitat, llevat que hi havia lluna plena… La resta de la programació es dedicà a la idea d’Europa. D’una banda, amb el nou espectacle d’Escena Erasmus de la Universitat de València i l’Àrea de Cultura de la Diputació per a la Gira 2020 de ‘Les Europes Menudes’: ‘El show del nou món’, representat el dia 3 al claustre de La Nau. Escrit pel dramaturg Daniel Tormo i dirigit per Anna Marí, ens mostrà, en clau d’humor i de revista, la nova Europa generada després de la crisi sanitària i les conseqüències que ja comencen a percebre’s a conseqüència del canvi climàtic. D’una altra, Òscar Intente va cloure la programació els dies 16 i 17 amb l’adaptació teatral de la conferència de l’humanista francés George Steiner ‘La idea d’Europa’ que va oferir al Nexxus Instituut de Tilburg, a Holanda, una reflexió sobre l’ésser humà europeu contemporani que intenta donar resposta a la pregunta de què és Europa.
‘El show del nou món’ està protagonitzat per una companyia de còmics amb noms d’animals que ha muntat un “presumpte” espectacle de varietats per a parlar del nou món en què està submergida la societat actual; però aquesta companyia pateix l’absència de dos dels seus components més importants, cosa que afegeix un problema a la ja de per si caòtica organització de les escenes i significats. Aquesta és la sinopsi de l’obra, amb un text “escrit des de l’humor i la distància, com a un intent de comprensió del món que vivim i del que ens està succeint com a espècie, i al mateix temps pretén ser un homenatge als còmics que es van dedicar a alegrar la vida dels altres; cosa que ara se’ns fa molt necessari”, apuntava la directora de l’espectacle, Anna Marí. La gira, que va arrancar amb l’estrena de l’espectacle a Bellreguard (La Safor) en octubre, va permetre que 15 localitats pogueren gaudir d’aquest projecte teatral. Després, amb l’estrena a La Nau, Escena Erasmus continuava el seu recorregut que visità Faura (El Camp de Morvedre), el dia 4; Quatretonda (La Vall d’Albaida), dia 5; Alfarrasí (La Vall d’Albaida), dia 12; i Ènguera (La Canal de Navarrés), el dia 13, on es tancà la gira d’enguany. ‘Les Europes Menudes’ és un programa cultural posat en marxa per Escena Erasmus (Universitat de València: Vicerectorat de Cultura i Esport, i Vicerectorat d’Internacionalització i Cooperació) i l’Àrea de Cultura de la Diputació de València amb el suport de la Fundació General de la Universitat de València i la coordinació artística de CRIT Companyia de Teatre, per a establir ponts de diàleg entre les realitats locals valencianes i les ciutats europees representades pels actors i les actrius. En aquest sentit, Josep Valero, codirector d’Escena Erasmus, va assenyalar: “Les nostres actrius i els nostres actors han nascut i han viscut en molts racons d’Europa i del món. Els pobles que visitarem també són Europa, la nostra Europa”. Escena Erasmus (Premi Europeu Carlemany de la Joventut, 2011; Premi Talent Jove, 2018; i Menció Especial del Patrimoni 2018 de la PEARLE Live Performance Europe) és un projecte internacional de la Universitat de València en el qual participen estudiants Erasmus i estudiants locals per aprofitar el seu potencial creatiu, fomentar la seua participació en la vida social i cultural espanyola, i d’aquesta manera, construir una Europa més beneficiosa per a totes i tots. A més, el projecte teatral europeu de la Universitat de València acaba de commemorar el seu desé aniversari. Des que es va fundar, ha portat el teatre a més de 300 pobles de tot l’Estat i ja s’ha instal·lat a les ciutats europees de Pàdua i Càller (Itàlia), Marburg (Alemanya), Lodz (Polònia) i Sofia (Bulgària) mitjançant la xarxa teatral europea Erasmus Europe on Scene Network, coordinada per la Universitat de València, que es va consolidar amb una trobada al Centre Cultural La Nau el 2018 i que va comptar amb la incorporació de persones refugiades a l’espectacle. I és que la Universitat de València és una de les capdavanteres en recepció d’estudiants ‘incoming’, rebent l’any 2013 el reconeixement honorífic a la millor Institució Erasmus.
El projecte teatral europeu Escena Erasmus de la Universitat de València arribarà a Alcoi, el 5 de novembre; a Bocairent el dia 6, a Vilafranca, el 26 i a la Mata, el 27. En cada localitat, hi haurà dos tipus de funcions, unes per a públic general que es realitzaran de vesprades i d’altres per a públic juvenil i instituts d’educació secundària (IES) que es realitzaran de matí i amb un col·loqui posterior. La Gira ‘M’importa’ de l’IVAJ acosta ‘El show del nou món’ als instituts d’educació secundària de la localitat i de la comarca de manera completament gratuïta. La funció matinal està recomanada per als cursos de 4t d’ESO i 1r de Batxillerat. El protocol covid-19 per a aquestes funcions estableix l’ús obligatori de màscara, gel hidroalcohòlic, distància de seguretat entre butaques i aforament reduït. En entrar al recinte es prendrà la temperatura corporal de les persones assistents. ‘El show del nou món’  Una desena d’actors i actrius presenten la visió més crítica i mordaç de la realitat europea actual, greument ferida per les crisis sanitària i climàtica. ‘El show del nou món’ està protagonitzat per una companyia de còmics amb noms d’animals que ha muntat un “presumpte” espectacle de varietats per a parlar del nou món en el qual està submergida la societat actual; però aquesta companyia pateix l’absència de dos dels seus components més importants, la qual cosa afegeix un problema a la ja de per si mateixa caòtica organització de les escenes i significats. Aquesta és la sinopsi de l’obra, amb un text “escrit des de l’humor i la distància, com un intent de comprensió del món que vivim i del que ens està succeint com a espècie, i al mateix temps pretén ser un homenatge als còmics que es dediquen a alegrar la vida dels altres; la qual cosa se’ns fa molt necessari ara”, explica la directora de l’espectacle, Anna Marí. Escena Erasmus (Premi Europeu Carlemany de la Joventut, 2011; Premi Talent Jove, 2018 i Esment Especial del Patrimoni 2018 de la PEARLE Live Performance Europe) és un projecte internacional de la Universitat de València en el qual participen estudiants Erasmus i estudiants locals per a aprofitar el seu potencial creatiu, fomentar la seua participació en la vida social i cultural de les ciutats d’acollida, i d’aquesta manera, construir una Europa més beneficiosa per a totes i tots. Gira ‘M’importa’  L’any passat, la Gira ‘M’importa’ va viatjar amb gran èxit a Alacant, Castelló i Morella amb l’espectacle d’Escena Erasmus ‘Una cançó per a Europa’. ‘M’importa’ és un programa d’educació en valors que vol fer visible a la gent jove implicada, amb ganes de fer coses per a canviar el món i, alhora, vol compartir eines per a poder fer-lo. És un programa de compromís amb els valors que fan créixer llavors de solidaritat, d’empatia, de tolerància, de pau, de creació i de creativitat, de drets socials i de tantes altres coses que importen de veritat a la gent jove.   Informació i reserves per a Instituts d’Educació Secundària: escena.erasmus@uv.es
El programa arrancà el passat 17 d’octubre a Bellreguard (La Safor), amb l’estrena de l’obra ‘El show del nou món’, escrita pel dramaturg Daniel Tormo, amb direcció d’Anna Marí. Durant aquest mes itinera a Barx (Valldigna-La Safor), dia 18, i Villar del Arzobispo (Els Serrans), dia 31. En novembre, va anar a Rafelcofer (La Safor), dia 8; Tavernes de la Valldigna (Valldigna-La Safor), dia 20; Gátova (El Camp de Túria), dia 22; Vilafranca i La Mata, els dies 26 i 27, respectivament; Algar de Palància (La Baronia-Camp de Morvedre), dia 28; i Massalfassar (L'Horta Nord), dia 29. En desembre, es podrà veure a València (L’Horta), el dia 3; a Faura (El Camp de Morvedre), dia 4; Torrebaja (El Racó d’Ademús), dia 5; Quatretonda (La Vall d’Albaida), dia 6; ; Alfarrasí (La Vall d’Albaida), dia 12; i la cloenda serà a Ènguera (La Canal de Navarrés), el dia 13. ‘El show del nou món’ està protagonitzat per una companyia de còmics amb noms d’animals que ha muntat un “presumpte” espectacle de varietats per a parlar del nou món en el qual està submergida la societat actual; però aquesta companyia pateix l’absència de dos dels seus components més importants, cosa que afegeix un problema a la ja de per si caòtica organització de les escenes i significats. Aquesta és la sinopsi de l’obra, amb un text “escrit des de l’humor i la distància, com a un intent de comprensió del món que vivim i del que ens està succeint com a espècie, i al mateix temps pretén ser un homenatge als còmics que es van dedicar a alegrar la vida dels altres; cosa que ara se’ns fa molt necessari”, va apuntar la directora de l’espectacle, Anna Marí. La cultura com a eina per a la construcció del futur d’Europa  La gira 2020 es va presentar el passat 8 d'octubre al pati de la Beneficència, en un acte presidit pel diputat de Cultura, Xavier Rius, a qui van acompanyar, a més dels alcaldes dels municipis receptors, els vicerectors de la Universitat de València Antonio Ariño i Carles Padilla, i el codirector del projecte teatral europeu Escena Erasmus Josep Valero.  El vicerector de Cultura i Esport de la Universitat de València, Antonio Ariño, en referència a la importància de mantindre actiu el projecte de ‘Les Europes Menudes’, va recordar, precisament, que “el fet que la cultura crítica estiga viva és, en gran mesura, responsabilitat del teatre ambulant”, una iniciativa de trajectòria secular encetada en temps de la República per García Lorca o Casona. I va afegir: “Si no fem memòria del passat és molt difícil construir el futur; i vosaltres –va dir adreçant-se als actors i actrius d’Escena Erasmus– aneu a fer memòria als pobles amb la Gira. En els temps que estem vivint, més que mai hem de treballar per la cultura, i per una societat cívica i solidària, només així contribuirem a la construcció del futur d’Europa”. Per la seua banda, el vicerector d’Internacionalització i Cooperació de la UV, Carles Padilla, va destacar els 10 anys de recorregut del projecte teatral europeu Escena Erasmus, “que va nàixer al si de la Universitat de València i que en una dècada l’ha traspassada fins a clonar-se en altres ciutats de l’Estat espanyol i fins i tot en d’altres universitats europees”. El diputat de Cultura, Xavier Rius, va subratllar l’aposta per la cultura promoguda des de les administracions públiques valencianes i el seu suport a programes com ‘Les Europes Menudes’. “Escena Erasmus és un projecte capdavanter de l’escena cultural valenciana i, ara ja, també de l’europea; i des de la Diputació de València volem consolidar el nostre suport amb un esforç afegit: l’edició d’un audiovisual, realitzat pel documentalista David Segarra, que narra la vida íntima d’una companyia internacional en temps de pandèmia i que estrenarem a la Beneficència a principis del 2021; a més, en pocs mesos, veurà la llum la publicació de la trilogia bibliogràfica on trobarem la història dels 10 anys d’Escena Erasmus València”, va anunciar. ‘Les Europes Menudes’ i 10 anys d’Escena Erasmus  ‘Les Europes Menudes’ és un programa cultural posat en marxa per Escena Erasmus (Vicerectorat de Cultura i Esports, i Vicerectorat d’Internacionalització i Cooperació) i l’Àrea de Cultura de la Diputació de València amb el suport de la Fundació General de la Universitat de València, per a establir ponts de diàleg entre les realitats locals valencianes i les ciutats europees representades pels actors i les actrius. En aquest sentit, Josep Valero va assenyalar: “Les nostres actrius i els nostres actors han nascut i han viscut en molts racons d’Europa i del món. Els pobles que visitarem també són Europa, la nostra Europa”. “Volem que els pobles gaudisquen d’un espectacle de teatre, i que es propicie un espai de trobada que permeta una reflexió sobre què som i què particularitats ens uneixen al nostre continent. També pretenem que els nostres actors coneguen els nostres pobles i la nostra cultura i parlen d’ella en els seus països. ‘Les Europes Menudes’ creen un pont de diàleg entre les nostres Europes locals i altres ciutats de tot Europa i del món”, va dir. Escena Erasmus (Premi Europeu Carlemany de la Joventut, 2011; Premi Talent Jove, 2018; i Menció Especial del Patrimoni 2018 de la PEARLE Live Performance Europe) és un projecte internacional de la Universitat de València en el qual participen estudiants Erasmus i estudiants locals per aprofitar el seu potencial creatiu, fomentar la seua participació en la vida social i cultural espanyola, i d’aquesta manera, construir una Europa més beneficiosa per a totes i tots. A més, el projecte teatral europeu de la Universitat de València acaba de commemorar el seu desé aniversari. Des que es va fundar, ha portat el teatre a més de 230 pobles de tot l’Estat espanyol; i ja s’ha instal·lat a les ciutats europees de Pàdua i Càller (Itàlia), Marburg (Alemanya), Lotz (Polònia) i Sofia (Bulgària) mitjançant la xarxa teatral europea Erasmus Europe on Scene Network, coordinada per la Universitat de València, que es va consolidar amb una trobada al Centre Cultural La Nau el 2018 i que va comptar amb la incorporació de persones refugiades a l’espectacle. I és que la Universitat de València és una de les capdavanteres en recepció d’estudiants ‘incoming’, rebent l’any 2013 el reconeixement honorífic a la millor Institució Erasmus.    STAFF de l’obra ‘El show del nou món’ Intèrprets: Ellen Barnes, Celia Burgos, Sarah Gruninger, Celio Hernández, Laura Magallón, Cima Nadaf, Núria Pareja, Eetu-Pekka Parkinen, Aarón Sánchez i Sergio Villa Text original: Daniel Tormo Direcció: Anna Marí Ajudant de direcció: Josep Valero Moviment escènic i coreografies: María José Soler Assistent d’escena, regidoria i cover: Andrea Caloxe Disseny i realització d’escenografia: Luis Crespo Disseny i realització de vestuari: Tonuca Belloch Música i espai sonor: Panchi Vivó Disseny de llums: José Martín Márquez Cap tècnic de la companyia: Josep Maria Juncosa Auxiliar tècnic de llums i so: Momodou Dibba Disseny gràfic: Marina Rico Producció executiva: Daniel Tormo Producció en gira: María José Casero Direcció de gires: Josep Valero i Daniel Tormo
Christine Cloux balla professionalment des de fa 35 anys. Al llarg de la seua carrera ha treballat amb companyies clàssiques, com el Ballet de Basilea o el Ballet de Nancy, i companyies contemporànies, com la Compagnie Gallotta, Roc in Lichen o Philippe Decouflé, entre altres. A València ha ballat amb Cienfuegos Danza i el Ballet de la Generalitat, alhora que desenvolupava el seu propi projecte coreogràfic en el qual cal destacar ‘G, como caído del cielo’ o ‘Bellas Durmientes’. Ha guanyat el Premi de les Arts Escèniques de la Generalitat com a millor intèrpret de dansa i com a millor espectacle de dansa, i també el premi del públic i del millor intèrpret en el Certamen Internacional 9Masdanza (Canàries). És professora de dansa titulada per l’estat francés i està llicenciada pel Conservatori Superior de Dansa de València. Ha impartit classes a professionals i a amateurs. Ha impartit cursos al Conservatori Professional de València. Ha sigut professora especialista de dansa contemporània al Conservatori Superior de Dansa de València en 2003, durant el període 2009-2014 i ho és actualment. Balla en la companyia de Poliana Lima. Desenvolupa en aquest moment un projecte amb Jorge Picó-Ring de Teatro. Col·labora com a docent en el Centre de Dansa Eva Bertomeu. També imparteix tallers a la Facultat de Magisteri de la Universitat de València i al CEU de València. Dansa i arts escèniques a la Universitat  A més de la programació en teatre i dansa, el vessant formatiu constitueix una part fonamental de l’Aula d’Arts Escèniques de la Universitat de València. Per aquesta raó, i amb el suport en la gestió de la Fundació General de la Universitat de València, s’ofereixen tallers al llarg de tot el curs per treballar el món del teatre i de la dansa, com a arts, disciplines i vies de creixement personal per a l’alumnat. Per això, diversos professionals, entre els quals hi ha dramaturgs i coreògrafs professionals, imparteixen les classes alhora que preparen la creació d’espectacles. Més informació ací.
En aquestes activitats de formació de teatre de la Universitat de València es realitzen pràctiques escèniques, teoria teatral i tots els anys preparen mostres per a exposar-les en maig a la Sala Matilde Salvador del Centre Cultural La Nau. No obstant això, les circumstàncies actuals han obligat alumnat i professorat a reinventar-se i adaptar-se a la realitat. A partir del treball no presencial realitzat durant els mesos anteriors, els tallers de teatre han materialitzat unes pràctiques escèniques en vídeo gràcies a l’esforç i obstinació per superar-se, i ara presenten al públic, amb gran interés, un resum del seu talent teatral. Els vídeos, ja disponibles en el canal YouTube de La Nau, pertanyen als grups dels tallers de teatre permanent de majors de 55 anys, i de primer i segon nivell. En el primer quadrimestre, el grup de majors de 55 anys ha analitzat textos teatrals i ha treballat la dramatúrgia, el disseny d’espectacles i els assajos necessaris per a la creació dels seus personatges (VÍDEO). En el segon quadrimestre, s’ha aprofundit en la creació d’escenes i, en els últims mesos, l’alumnat ha creat les pràctiques escèniques que poden visualitzar-se en aquest enllaç. Quant al taller de teatre permanent de primer nivell, el treball de l’alumnat ha girat entorn del joc de la interpretació i la creació de textos dramàtics. Per tant, han treballat amb elements com ara la pausa, el silenci, la no acció, el ritme dramàtic, la improvisació o la construcció d’un personatge. Al llarg del curs han fet sessions de creació de textos amb la finalitat de crear una pràctica escènica que ara mostren en aquest vídeo. El taller de teatre permanent de segon nivell ha tractat tots els passos a seguir per a poder realitzar un espectacle: estudi i anàlisi des de les diferents disciplines necessàries per a crear i preparar un muntatge, analitzar textos dramàtics contemporanis, realitzar improvisacions dirigides, disseny d’escenografia, vestuari i il·luminació, direcció i producció per a crear la dramatúrgia per a les pràctiques escèniques que presenten ací. Aquestes activitats de formació de l’Aula d’Arts Escèniques de la Universitat de València estan coordinades per la direcció de l’Aula juntament amb la Fundació General de la Universitat de València, amb el desig de formar, mantindre i millorar el nivell d’interpretació dels alumnes de la UV en les Arts Escèniques. Des d’aquests tallers es forma als alumnes/actors que després componen l’elenc dels espectacles d’Assaig-grup de teatre de la Universitat de València, que té previst presentar la seua pràctica escènica l’última setmana de juny també en el Canal YouTube de La Nau.
La pandèmia de la COVID-19 ha afectat a tots els àmbits acadèmics, inclòs el referent a les arts escèniques. A causa del confinament i a les noves mesures de seguretat per a evitar la propagació del virus, l'activitat de l'Aula d'Arts Escèniques de la UV ha hagut d'adaptar-se a la nova realitat.  La seua directora Laura Monrós afirmen que ‘gràcies al grandíssim esforç per part de docents, coreògrafs i sobretot per part dels alumnes, s'han pogut adaptar els tallers al format a distància’. Els resultats d'aquests tallers estan sent difosos pel canal YouTube de la Nau en forma de pràctiques escèniques i d'improvisacions. ‘Amb sort, si la situació ho permet, podran veure's a la Sala Matilde Salvador de la Nau el pròxim octubre’, puntualitza Monrós.  ‘També podrà veure's l'espectacle anual del nostre grup de teatre Assaig. Finalment, l'espectacle del grup de dansa Partitures que es realitzava en col·laboració amb l'Aula de Música i estava preparat per a la programació de Serenates d'enguany, no podrà realitzar-se per motius de seguretat’, afegeix la directora de l'Aula d'Arts Escèniques. A partir d'octubre i si les condicions sanitàries ho permeten, està previst reprendre els tallers des d'una major proximitat. Laura Monrós assenyala que ‘esperem poder gaudir a la sala dels espectacles que s'han hagut d'ajornar per la pandèmia i recuperar també així les trobades, la presencialitat i la calor d'humà del públic que, en definitiva, és un ingredient fonamental en les arts escèniques, però també en la pròpia existència social de l'individu.’
El Grup de Dansa de la Universitat va nàixer el curs 2017-2018 amb plena voluntat de treballar el món de la dansa de manera rigorosa i continuada i de donar a conéixer la dansa no només com un art, una disciplina física o un espectacle, sinó també com un mitjà de creixement artístic personal per a l’alumnat de la institució. L’activitat del Grup de Dansa s’estructura en tallers en què els participants tenen l’aportació tècnica d’un mestre i un coreògraf professional que, a la vegada que imparteix unes classes, prepara la creació d’espectacles. El Grup de Dansa està integrat en l’Aula d’Arts Escèniques de la Universitat de València.   Les alumnes que han gravat el vídeo són: Patricia Gallardo, Noelia Sánchez, Laura Basterra i Joana Marzal. L’elenc de professors del Grup de Dansa de la Universitat de València està integrat pels coreògrafs i intèrprets Yoshua Cienfuegos i Maynor Chaves.
Aquest 2020, el IV Torneig de Dramatúrgia Valenciana, organitzat per l’Institut  Valencià de Cultura, serà l’encarregat d’inaugurar les activitats de l’Aula. Aquesta activitat consisteix en l’enfrontament per parelles mitjançant textos de trenta minuts llegits per dos intèrprets professionals en un ring de boxa. El 15 i el 16 de gener se celebraran els quarts de final; el 21 i el 23, les semifinals; i el 29, la gran final. L’obra de teatre que obrirà la nova programació de l’aula es titula Instruccions per a no tenir por si ve la Pastora (5 i 6 de febrer) i es tracta d’un espectacle de dramatúrgia contemporània que conta la història de la Pastora, un personatge de la cultura popular condemnada a la marginalitat i a l’exclusió social pel seu lesbianisme. El 12 i 13 del mateix mes es representarà Odet y las otras, una proposta teatral del projecte Obs-cenus sobre una prostituta retirada que somia la superació dels estigmes. Els dies 19 i 20 es podrà veure la peça Berlín, Eva Braun en el búnker de la muerte, que conta els últims dies de vida de la famosa amant d’Adolf Hitler. Per a finalitzar la programació de febrer, els dies 26 i 27 es farà un homenatge al dramaturg alemany Bertolt Brecht, titulat Aula Brecht, (si els taurons fossin persones).   Març obrirà la seua programació amb SC_Santa Cultura (dies 4 i 5), un espectacle que barreja la dansa i el drama per reflexionar sobre la importància de la cultura. A continuació, els dies 11 i 12 es representarà Tula divina caótica Tula, una biografia en forma d’obra teatral de la vida de Gertrudis Gómez Avellaneda, una de les dramaturgues més importants en llengua castellana del segle XIX. L’encarregada de tancar la programació de març, els dies 25 i 26, serà Nim Chimpsky, la història verídica d’un ximpanzé criat amb humans que va aprendre el llenguatge humà. El Festival Dansa València, un any més, serà l’encarregat d’obrir el mes d’abril els dies 1 i 2. Del 7 al 9, ASSAIG, Grup de Teatre  de la Universitat de València,  estrena el seu nou espectacle titulat La Benvinguda – Això és el que hi ha. Els dies 22 i 23 es representarà  Querella de Lope y las mujeres, un homenatge a totes les dones que van estar al costat de l’escriptor Lope de Vega. Els dies 29 i 30 de maig arriba el torn de Licantropia, una història de Triangle Teatre sobre uns joves que passen una nit de lluna plena junts. Al maig, es desenvoluparan les successives mostres dels tallers permanents de teatre, que començaran el 6 del mateix mes i acabaran el 5 de juny. Del 26 al 29 de maig es realitzarà Les Europes Menudes 2020, l’últim muntatge del grup Escena Erasmus de la Universitat de València, en col·laboració amb l’Àrea de Cultura de la Diputació de València. L’encarregada de tancar la programació de l’Aula d’Arts Escèniques d’aquest curs serà l’obra Vamos a contar cuentos, una producció teatral que dramatitza alguns contes tradicionals, a càrrec del Grup de Teatre  Amics de la Nau Gran, que s’interpretarà entre el 9 i l’11 de juny. Totes les funcions tindran lloc a la Sala Matilde Salvador del Centre Cultural La Nau a les 19 hores, i el preu de les entrades és de 2 €. Es poden reservar amb antelació a La Tenda de la Universitat de la Nau i les dels campus o bé a través de la seua pàgina web: http://www.latenda.es/entrades. L’Aula d’Arts Escèniques és un projecte de teatre universitari de la Universitat de València que va començar la seua marxa en 1985. Aquesta iniciativa, dirigida per Laura Monrós, està destinada tant al públic universitari com al públic en general i manté una programació estable durant el curs acadèmic. A més, du a terme tallers de dansa i teatre per a alumnes de la Universitat, persones majors de 55 anys i estudiants d’Erasmus, i té també el grup de teatre ASSAIG.
El teatre i la música van ser part essencial durant tota la Jornada, especialment, amb la representació dels estudiants d’Escena Erasmus de la peça escrita i dirigida a propòsit pels codirectors del projecte, Daniel Tormo i Josep Valero, amb el títol ‘Generación Erasmus’. La Jornada es va presentar així: “Erasmus+: el programa que ofereix experiències de vida a milions d’espanyols i europeus” i va abordar la innovació, l’ocupabilitat i l’emprenedoria en Erasmus+ com a temes centrals, tenint en compte que Espanya és referència a nivell europeu en el programa Erasmus+ en tots els sectors educatius.  ‘(Dis)placement: Una història de desplaçaments’, de l’11 al 13 a La Nau  En el marc de les activitats programades dins del cicle ‘Desembre Europeu’, Escena Erasmus de la Universitat de València posarà en escena l’obra ‘(Dis)placement: Una història de desplaçaments’, que representarà a la Sala Matilde Salvador del Centre Cultural La Nau els dies 11, 12 i 13 de desembre, a les 19 hores. Es tracta d’una història sobre la crisi climàtica, una rondalla d’ocells i persones plena d’imatges poètiques, sàtira i música que planteja problemes comuns per a tots els éssers vius que habiten aquest món anomenat Terra. Amb aquesta mostra del taller de formació actoral, dirigida per Josep Valero i escrita a propòsit per la jove dramaturga búlgara Martina Novákova, qui va ser actriu d’Escena Erasmus en 2014-2015, es continua amb la celebració del 10é aniversari del projecte teatral europeu Escena Erasmus de la Universitat de València, i se suma així per segon any consecutiu a les activitats culturals del ‘Desembre Europeu’ a València. El projecte teatral europeu de la Universitat de València  Escena Erasmus és un projecte cultural de la Universitat de València, pioner a Europa, que enguany compleix la seua desena edició i que pretén aprofitar el potencial creatiu dels estudiants Erasmus i locals per a posar-lo al servei de la construcció d’una identitat europea, crítica i lliure, a través de les arts escèniques. L’objectiu final és construir una xarxa europea d’universitats que promoguen la creació d’espectacles i disposar així d’un instrument de noves oportunitats d’integració social, cultural i lingüística a les seus internacionals del projecte, recentment premiat per la Associació d’Empreses d’Arts Escèniques del País Valencià (AVETID) i que ja ha sigut reconegut anteriorment amb el premi Europeu Carlemany de la Joventut 2011, el premi Talent Jove 2018 i l’Esment d’Honor Europeu pel Foment del Patrimoni a través de les Arts 2018 de la PEARLE Live Performance Europe. A més, el projecte Escena Erasmus posa en relleu la forta política de mobilitat i internacionalització de la Universitat de València, aconseguint posicionar aquesta institució acadèmica com a la tercera de tota Europa en recepció d’estudiants ‘incoming’. De fet, la Universitat ja va rebre el reconeixement honorífic a la millor Institució Erasmus de l’any 2013. El següent pas és aconseguir que el projecte teatral europeu de la Universitat de València s’integre en el consorci d’universitats europees creat recentment.
Així, Escena Erasmus de la Universitat de València suma un premi més al seu palmarés, havent sigut reconegut en anys anteriors amb el Premi Europeu Carlemany de la Joventut 2011, el Premi Talent Jove 2018 i la Menció d’Honor Europea pel Foment del Patrimoni a través de les Arts 2018 de la PEARLE Live Performance Europe, per fomentar la identitat europea a través del teatre. El projecte teatral europeu Escena Erasmus, ideat i dirigit per la Companyia de Teatre CRIT i promogut per la Universitat de València, és una ferma aposta per la difusió de la cultura, la mobilitat internacional, el desenvolupament rural i la integració, a través dels vicerectorats de Cultura i Esport, i d’Internacionalització i Cooperació, liderats per Antonio Ariño i Carles Padilla, respectivament. A més, compta amb el suport de la Fundació General de la Universitat de València.  “És una gran satisfacció per a la Universitat de València que un projecte consolidat com Escena Erasmus i tantes voltes guardonat internacionalment haja estat premiat a casa. Per tant, celebrem que, en el seu desé aniversari, el sector teatral valencià haja reconegut l’impuls d’un treball emblemàtic que, des del seu inici, s’ha ocupat de construir Europa a través de les arts escèniques fins a formar tota una xarxa teatral europea”, ha assenyalat el vicerector Antonio Ariño. Per la seua banda, el vicerector Carles Padilla també ha celebrat el reconeixement valencià a un projecte que posa de relleu “la forta política de mobilitat i internacionalització de la Universitat de València, aconseguint posicionar la nostra institució acadèmica com a la tercera de tot Europa en recepció d’estudiants ‘incoming’”. De fet, la Universitat ja va rebre el reconeixement honorífic a la millor Institució Erasmus de l’any 2013. I ha afegit: “El següent pas és aconseguir que el projecte Escena Erasmus s’integre en el consorci d’universitats europees creat recentment”. “L’única i vertadera Europa és la que està construint el programa Erasmus, una lluita contra els tòpics i una demostració de que es poden encetar compromisos a través d’uns altres països”, afirmava aquest estiu, amb motiu de la commemoració dels 10 anys d’Escena Erasmus, Antoni Tordera, un dels pares del projecte teatral juntament amb la companyia CRIT. Amb aquestes paraules coincideixen Josep Valero, Anna Marí i Daniel Tormo, codirectors del projecte Escena Erasmus, per a qui el premi dels empresaris d’arts escèniques valencians “és el reconeixement dels companys i les companyes de professió, que han sabut valorar un projecte estable, sostenible i amb una gran projecció de futur, i que sempre ha comptat en les seues produccions amb professionals de les arts escèniques valencianes”. Amb els Premis AVETID, el sector valencià de les arts escèniques ha distingit “la dedicació de persones i entitats en el món de les arts escèniques, transmetent un missatge optimista, destacant, premiant i reconeixent l’esforç d’aquells que treballen per a mantindre l’escena valenciana amb dignitat, amb il·lusió i, en definitiva, viva”. Així, també han estat guardonats La Finestra Nou Circ, Cabanyal Íntim, el Betlem de Tirisiti, Albena Teatre, La Caixeta, l’actriu valenciana Mamen García amb el Premi d’Honor, l’exregidora Consol Castillo, el crític i acadèmic Nel Diago i el Premi Estimat per al recentment desaparegut Gabriel Fariza. Escena Erasmus, en xarxa  Des de la seua fundació, la companyia universitària ha portat el teatre a més de 230 pobles de tot l’Estat espanyol; i ja s’ha instal·lat a les ciutats europees de Pàdua i Càller (Itàlia), Marburg (Alemanya), Lodz (Polònia) i ben prompte signarà nous acords amb Sofia (Bulgària), les universitats Pública de Navarra i Pablo de Olavide de Sevilla, mitjançant la xarxa teatral europea Erasmus Europe on Scene Network, coordinada per la Universitat de València, que es va consolidar amb un projecte Erasmus+ del 2016 al 2018 i que, com a novetat, va comptar amb la incorporació de persones refugiades a les seues produccions.
La programació de l’Aula d’Arts Escèniques s’ha iniciat, per cinqué any consecutiu, amb la lectura dramatitzada del text guanyador dels Premis Universitat de València d’Escriptura de Creació del curs anterior. Enguany, l’obra premiada que ha inaugurat la Mostra ha sigut ‘DE VINO Y SE FUÉ. Reflejo de un universo no tan paralelo’, d’Alexandre Tomás Martínez, la qual s’interpretarà el dilluns 14 d’octubre. El Festival de Benvinguda ha prosseguit el dimarts 15 d’octubre amb la representació de ‘Fedra’, a càrrec del Màster d’Art Dramàtic de la Universitat d’Alacant TEADA, i el dimecres 16 amb ‘Surt el sol a Tebes’, per l’Aula de Teatre Carles Pons de la UJI. Finalment, la Mostra de Teatre conclourà amb l’actuació de dues agrupacions de la Universitat de València: el Grup de Dansa interpretarà ‘Noche en danza’ els dies 17 i 18 d’octubre i el Grup de Teatre ASSAIG, ‘Esquerdes’ els dies 22, 23 i 24 d’octubre. Una vegada finalitzada la XXIV Mostra de Teatre Universitari, l’obra ‘Mirta en espera’, dirigida i dramatitzada per Ángela Palacios, tancarà la programació d’octubre els dies 30 i 31 amb un llenguatge teatral fresc i innovador que apel·la directament el públic jove. Al mes de novembre, l’Aula d’Arts Escèniques portarà el lema «Elles i ells» a la seua màxima expressió amb diverses representacions feministes i reivindicatives. Els dies 6 i 7 d’aquest mes, s’interpretarà ‘Berlín’, de Josep Carles Laínez, amb direcció de Lluís Fornés. Tot seguit, el 13 i el 14 de novembre, INTRAT Cía representarà ‘La pu(n)ta del iceberg’, obra que omplirà l’escenari de dansa i tensió amb els estàndards de bellesa i comportament que s’imposen a les dones. ‘Si duele no es amor’, d’Irene González, s’interpretarà els dies 20 i 21 de novembre i abordarà el tema de la violència masclista en el marc del 25-N. L’activitat teatral de novembre es completarà els dies 27 i 28 amb l’escenificació de ‘5 lobitos’, de José Andrés López i Ana de Vera, dirigida per Toni Agustí i a càrrec d’Osakaclub. En desembre, l’aula apostarà pels desplaçaments, fins i tot literaris, i s’enlairarà amb ‘El viaje de las palabras’, de Carles Sanchis i Rocío Chico, els dies 4 i 5. L’11, el 12 i el 13 de novembre, es reproduirà la mostra del Taller de Formació Actoral d’Escena Erasmus de la Universitat de València, amb la direcció de Josep Valero. La programació del quadrimestre conclourà amb ‘Benvinguts i benvingudes’, sàtira d’Edward Quintana sobre les migracions i l’acollida d’immigrants que es representarà els dies 18 i 19 de desembre per MigroDanza. Totes les funcions tindran lloc a la Sala Matilde Salvador del Centre Cultural La Nau a les 19.00 hores i el preu de les entrades serà de 2 €. Aquestes es podran reservar amb antelació a la tenda de la Universitat de La Nau i dels campus o en la seua pàgina web: http://www.latenda.es/entrades. A més dels col·loquis que realitzaran les companyies després de les actuacions amb les persones assistents tal com han fet altres anys, l’Aula d’Arts Escèniques de la Universitat ha organitzat un club de debats que permetrà ampliar les xarrades amb convidats externs, especialistes en els temes que es tracten a les obres. Les sessions de debat tindran lloc a propòsit del 25 de novembre, Dia Internacional de l’Eliminació de la Violència contra la Dona, i del 18 de desembre, Dia Internacional de l’Immigrant. L’Aula d’Arts Escèniques és un projecte de teatre universitari de la Universitat de València que començà l’any 1985. Aquesta iniciativa, dirigida per Laura Monrós, està destinada tant al públic universitari com al públic en general i manté una programació estable durant el curs acadèmic. A més, realitza tallers de dansa i teatre per a alumnes de la Universitat, persones majors de 55 anys i estudiants d’Erasmus, i compta amb el grup de teatre ASSAIG.
L’activitat va estar programada per la Càtedra Interuniversitària de Memòria Democràtica de la Comunitat Valenciana i l’Aula d’Història i Memòria Democràtica de la Universitat de València. Front a visions androcèntriques esbiaixades per components de gènere, habituals en els relats sobre la Guerra Civil i la dictadura franquista, l’obra ‘La Sección’ vol presentar aspectes relacionats amb les imposicions educatives, polítiques, religioses i de gènere implicades en el model sociopolític impulsat durant el franquisme. L’obra se centra en les figures de Pilar Primo de Rivera, Mercedes Sanz-Bachiller i Carmen Polo a través de l’evolució de la Sección Femenina. Des del discurs inaugural de la Falange Española, es recorre la història quotidiana de moltes de les nostres mares i iaies per a entendre molts aspectes que encara en l’actualitat perduren més o menys implícites en la memòria. Per últim, cal destacar que es tracta d’una producció molt ben documentada que versa sobre la història de les dones i està escrita, dirigida i interpretada per dones.
Nascut a València, la seua formació abasta un ampli ventall d’experiències artístiques que van des de l’art dramàtic, la performance, el ioga i diferents tècniques de dansa contemporània. Part important de la seua formació és el treball realitzat per a multitud de coreògrafs nacionals i internacionals, entre els quals destaquen Olga Poliakoff, Gerard Collins, Gracel Meneu, Vicente Saéz, Francesc Bravo i Santiago Sempere. Treballa com a professor especialista al Conservatori Superior de Dansa de València, imparteix tallers de dansa i dansa-teatre en espais com la Sala Russafa o el Centre Teatral Escalante, dirigeix projectes artisticopedagògics en entitats com el Palau de la Música o l’Eva Bertomeu Centro de Danza, i també participa en projectes artístics i socials com les residències artístiques a centres escolars organitzades per l’Ajuntament de València. Crea peces per a la seua companyia TransferMove i per a la companyia Anandansa, on balla i coreografia des de fa 20 anys. També realitza produccions per al Palau de la Música de València, el Centre Coreogràfic de València i de Galícia, la Compañía Arden i Capella de Ministrers, entre altres. En el seu currículum destaquen tres premis Max: dos com a Millor Intèrpret (2007 i 2016) i un com a Millor Coreografia per ‘Pinoxxio’ al costat de Rosángeles Valls (2016). També ha sigut distingit amb quatre premis Abril al Millor Intèrpret masculí de dansa i el premi al Millor Intèrpret en els premis de Teatres de la Generalitat Valenciana el 2018, i ha guanyat el IV Certamen Coreogràfic de Madrid, juntament amb Catalina Vilana, i l’esment al Millor Intèrpret masculí en el mateix certamen. A més, ha obtingut una beca per a la Merce Cunningham Danse Company.
El vicerector de Cultura i Esport, Antonio Ariño, va afirmar, en aquest sentit, que “la commemoració dels 10 anys d’Escena Erasmus és una gran satisfacció per a la Universitat de València, perquè el seu impuls ha suposat, des del principi, una aposta ferma, cultural i institucional, per a construir Europa a través d’un projecte emblemàtic que començà des de baix i que ha tingut la capacitat de créixer fins a formar una xarxa teatral europea”. “L’única i vertadera Europa és la que està construint el programa Erasmus, una lluita contra els tòpics i una demostració de que es poden encetar compromisos a través d’uns altres països”, va afegir Antoni Tordera, pare del projecte teatral Escena Erasmus junt amb la companyia teatral CRIT i autor de la Declaració de Bocairent ‘Escena Erasmus 2019’. Amb el títol ‘Europa no existeix’, Tordera ha escrit un manifest on ha volgut “dibuixar” l’esperit d’Escena Erasmus, el que ha suposat al llarg d’aquesta dècada, fent un diagnòstic de l’Europa actual fins a donar resposta a la realitat amb una aposta de futur: el teatre com a eina vertebradora del territori i la cultura. Per la seua banda, Josep Valero, codirector del projecte Escena Erasmus juntament amb Daniel Tormo i Anna Marí, va remarcar: “És una crida a l’Europa que volem, una Europa real que podem crear a partir de la cultura, utilitzant com a eina l’escenari, un espai de llibertat i reflexió”. Tots tres, amb els actors i les actrius Erasmus, realitzaren la lectura del manifest a la Sala Joan de Joanes de Bocairent, que comptà amb una nodrida representació institucional, acadèmica i cultural. D’aquesta manera, la Universitat de València encetà la celebració dels 10 anys d’Escena Erasmus que el projecte teatral europeu compleix en el curs 2019-2020.  D’altra banda, al Teatre Avenida de Bocairent va tindre lloc la darrera representació de l’obra ‘Una cançó per a Europa’, l’espectacle de la Gira 2019 dirigit per Javier Sahuquillo i que ha visitat 17 localitats valencianes dins del programa ‘Les Europes menudes’. ‘Una cançó per a Europa’ és una comèdia, amb cançons en directe de diferents èpoques i estils, i que pretén ser un crit d’optimisme i alegria davant l’auge dels populismes i l’extrema dreta. Interpretada per 16 actors i actrius de 7 nacionalitats diferents (Etiòpia, Alemanya, Noruega, Gàmbia, Itàlia, França i Espanya), mostra sobre l’escenari que és possible treballar junts i superar les diferències. Enfrontaments, discussions, populismes, fronteres creixents, amenaces, baixesa moral, col·lapse, banderes renovades, somriures torts. Camina Europa cap a un nou abisme? Arribem al final d’un llarg temps de pau? Podem eixir d’aquesta cruïlla? Cap a on anem? Aquesta és la premissa sobre la qual se sosté la trama de l’espectacle. La jornada de cloenda de la gira finalitzà amb una passejada poètica nocturna pel centre històric de Bocairent, protagonitzada per l’elenc d’Escena Erasmus, on cadascú dels actors i les actrius interpretà un poema del seu país d’origen. Escena Erasmus, en xarxa  ‘Les Europes menudes’ és un programa cultural posat en marxa per Escena Erasmus (Vicerectorat de Cultura i Esports, i Vicerectorat d’Internacionalització i Cooperació) i l’Àrea de Cultura de la Diputació de València amb el suport de la Fundació General de la Universitat de València, per a establir ponts de diàleg entre les realitats locals valencianes i les ciutats europees representades pels actors i les actrius. A més del teatre, en cada municipi s’organitzen diverses activitats en què es potencia la trobada intercultural, la reflexió sobre la forma de ser europeus i diferents actes amb col·lectius locals. La gira té el patrocini de l’Institut Valencià de la Joventut-IVAJ, de l’Ajuntament de València, i compta amb la col·laboració del Vicerectorat de Projecció Territorial i de la Fundació SGAE.  Des de la seua fundació, la companyia universitària ha portat el teatre a més de 230 pobles de tot l’Estat espanyol; i ja s’ha instal·lat a les ciutats europees de Pàdua i Càller (Itàlia), Marburg (Alemanya), Lotz (Polònia) i Sofia (Bulgària) mitjançant la xarxa teatral europea Erasmus Europe on Scene Network, coordinada per la Universitat de València, que es va consolidar amb una trobada al Centre Cultural La Nau l’any passat i que va comptar amb la incorporació de persones refugiades a l’espectacle. I és que la Universitat de València és la tercera de tot Europa en recepció d’estudiants ‘incoming’. De fet, fa sis anys, ja va rebre el reconeixement honorífic a la millor Institució Erasmus de l’any 2013.
Els detalls de l’espectacle i de la gira d’enguany s’han presentat en una roda de premsa celebrada aquest dimecres a La Nau, en què han intervingut els vicerectors de la Universitat de València Antonio Ariño (Cultura i Esport) i Carles Padilla (Internacionalització i Cooperació); el diputat de Cultura de la Diputació de València, Xavier Rius; el director de la SGAE de la Comunitat Valenciana; Álvaro Oltra; el director de l’espectacle, Javier Sahuquillo; i un dels directors d’Escena Erasmus, Josep Valero. ‘Una cançó per a Europa’ és un espectacle interpretat per 16 actors i actrius de 7 nacionalitats diferents (Etiòpia, Alemanya, Noruega, Gàmbia, Itàlia, França i Espanya), que demostraran sobre l’escenari que és possible treballar junts i superar les diferències. Enfrontaments, discussions, populismes, fronteres creixents, amenaces, baixesa moral, col·lapse, banderes renovades, somriures torts. Camina Europa cap a un nou abisme? Arribem al final d’un llarg temps de pau? Podem eixir d’aquesta cruïlla? Cap a on anem? És la premissa de l’espectacle que es representa aquesta setmana a La Nau i que després recorrerà diferents ciutats i pobles valencians en el marc de la gira ‘Las pequeñas Europas’.  Tant Antonio Ariño com Carles Padilla han manifestat “la gran satisfacció” que suposa per a la Universitat impulsar un projecte “emblemàtic” que construeix Europa des de baix i que ha tingut la capacitat de créixer: l’any pròxim complirà el desé aniversari. Un projecte per a construir Europa a través del teatre al qual han donat suport i amb voluntat de continuïtat tant la Diputació de València com la SGAE, segons han confirmat Xavier Rius i Álvaro Oltra, respectivament. D’altra banda, Josep Valero ha afegit que el projecte s’ha consolidat al llarg del temps i que en els últims tres anys aquest espectacle ha passat de representar-se a 9 pobles, a recórrer-ne 17. “Fem arribar la sensibilitat europea a les ciutats i pobles, i estem molts satisfets perquè 7 de cada 10 habitants en ciutats de menys de 5.000 habitants han vist els nostres espectacles”, ha conclòs.  Per acabar, Javier Sahuquillo ha qualificat l’espectacle com “una comèdia que, des de la diversió i amb un caire crític, imagina una Europa en què l’any 2023 guanya la ultradreta, una realitat plausible, que convida el públic a fer-se preguntes”.  Estudiantat Erasmus de gira   ‘Las pequeñas Europas’ és un programa cultural posat en marxa per Escena Erasmus (Vicerectorat de Cultura i Esports, i Vicerectorat d’Internacionalització i Cooperació) i l’Àrea de Cultura de la Diputació de València amb el suport de la Fundació General de la Universitat de València, per a establir ponts de diàleg entre les realitats locals valencianes i les ciutats europees representades pels actors i les actrius. A més del teatre, en cada municipi s’organitzen diverses activitats en què es potencia la trobada intercultural, la reflexió sobre la forma de ser europeus i diferents actes amb col·lectius locals. La gira té el patrocini de l’Institut Valencià de la Joventut-IVAJ, de l’Ajuntament de València, i compta amb la col·laboració del Vicerectorat de Projecció Territorial i de la Fundació SGAE.  L’espectacle d’enguany visitarà 17 pobles i ciutats de la província de València: València, Barx, Bétera, Xera, Ontinyent, Setaigües, la Pobla Llarga, Villar del Arzobispo, Atzeneta d’Albaida, el Genovés, Albalat de la Ribera, Quartell, Bugarra, Gandia,  Moixent, Vallada i Bocairent.  L’espectacle està dirigit per Javier Sahuquillo amb textos escrits a propòsit per destacats dramaturgs de l’escena valenciana: Guada Sáez, Michele Ruol, Begoña Tena, Sònia Alejo, Sara Acàmer i Daniel Tormo, i per primera vegada hi col·laboren un autor de Madrid, Ignacio García May, i un autor italià, Michele Ruol. L’espectacle està protagonitzat per: Nicolás Aranda (Sta. Cruz de Tenerife, Canàries), Hanna Assefu (Etiòpia), Lucy Bigard (Île-de-France, França), Simona Bongiorni (Lombardia, Itàlia), Momodou Dibba (North Bank, Gàmbia), Martin Gast (Franken, Alemanya), Mari Holmsen (Vestfold, Noruega), Annkathrin Jantz (Hessen, Alemanya), André-René Knobloch (Karlsruhe, Alemanya), Adriana Morbiducci (Île-de-France, França), Elena Pardo (l’Horta Sud), Celia Burgos (la Vall d’Albaida), Helena Ramon (l’Horta Nord), Quentin Rodriguez (Picardie, França), Bruno Tortosa (la Costera) i Raquel Violero (la Marina Alta).
Amb text original de Clàudia Serra, fruit de la creació col·lectiva, i la producció d’Arts Escèniques de la Fundació General de la Universitat de València, ‘Esquerdes’ evidenciava les dificultats de les relacions humanes, partint dels problemes més íntims dels personatges fins arribar a un punt de podridura i deshumanització total. “Però, tot i que puga semblar paradoxal... No és aquesta deshumanització el que ens fa més humans?”, reflexionava l’autora. Els deu personatges protagonistes vivien de manera paral·lela la realitat d’un dia extremadament trasbalsat i, coincidint en un edifici de la ciutat de València, es van veure obligats a resoldre un conflicte que, no només no havien viscut fins a aquell moment, sinó que mai no havien pogut imaginar-ho. Ací començaven a fer-se òbvies les esquerdes que presentaven les relacions que mantenien amb la gent del seu voltant, les lluites internes i més personals, i la insensibilitat que, al cap i a la fi, caracteritza l’ésser humà modern, anestesiat per un entorn de violència audiovisual constant.   Formaven el repartiment Laura Pla, Anabel García, Lucía Casanova, Víctor Camarasa, Héctor Cruañes, Sara Acàmer, Anabel Gallardo, Anna Andrés, Clara Climent, Esther Querol i Juanjo Tomàs. +Info
La programació continuarà els dies 13 i 14 de febrer amb l’obra Classe, una obra de Guillermo Calderón i dirigida per Xavier Puchades que se situa en l’últim curs de batxillerat en un institut. De la representació s’encarregaran els grups de teatre Teatrencompanyia i La Medusa. Els dies 20 i 21 serà el torn de Només és perd el que és guarda, de Rosa Sanmartín i Inma Garín, i dirigida per aquesta última, en què es recrearà el personatge d’Antonio Machado en el seu exili a València (1937-39). Finalment, els dies 27 i 28 el text de Josefina Aldecoa es representarà a La Nau sota la direcció de Gemma Miralles i amb el títol Historia de una maestra. Al març, el dia 6, es durà a terme la projecció i el posterior col·loqui amb els coreògrafs de Video-Danza a la Sala Muralla del Col·legi Major Rector Peset. També els dies 6 i 7 i amb motiu de la celebració del Dia Internacional de la Dona, l’actriu i ballarina Pepa Cases portarà a la Nau ‘Bésame 2.0’, una proposta de dansa i teatre que tracta el tema de la violència de gènere d’una manera íntima i pròxima. La representació estarà acompanyada d’una tertúlia final amb una pedagoga i un taller didàctic de prevenció per a joves. La programació continuarà amb El viaje de las palabras (13 i 14 de març) de Carles Sanchis i Rocío Chico; Solano Reyes era un vencido y sufría derrotas cada día (20 i 21), sobre la relació d’un home en l’ocàs de la seua existència i la seua neboda, i Solo creo en el fuego, una obra representada per Los Prometidos i escrita i dirigida per Carlos Martín- Peñasco i Ángela Palacios, que s’endinsa en la relació entre l’escriptora francesa Anaïs Nin i el novel·lista nord-americà Henry Miller. A l’abril, l’Aula d’Arts Escèniques de la Universitat de València serà una de les seus del Festival Dansa València. A més, acollirà la representació poeticovisual i amb titelles El Viatge d’Ulisses (els dies 3 i 4), sota la direcció de Roger Fresquet i per Kiranola Teatre, i els dies 16 i 17 d’abril es representarà La vaca que riu, un espectacle a càrrec de Patricia Pardo, que reprodueix una persecució clàssica de clowns circenses per abordar la vigència de la tortura institucional a l’Estat espanyol. La programació d’aquest segon quadrimestre acabarà amb els treballs dels grups de teatre de la Universitat de València que se celebraran al maig i al juny. Esquerdes (7, 8 i 9 de maig), de Clàudia Serra, serà representat per ASSAIG, el Grup de Teatre de la Universitat de València sota la direcció de Pep Sanchis. També sota la direcció de Pep Sanchis es representaran la Mostra de Taller Permanent de Teatre del segon nivell de la Universitat (15 i 16 de maig) i la Mostra de Taller Permanent de Teatre del primer nivell (22 i 23 de maig). Els dies 28, 29, 30 i 31 de maig s’estrenarà Les europes menudes, organitzat per Escena Erasmus i l’Àrea de Cultura de la Diputació de València. L’espectacle estarà dirigit per Javier Sahuquillo, Josep Valero i Daniel Tormo. Finalment, al juny tindrà lloc la representació de les funcions d’Amics de la Nau Gran i Gent Gran. Totes les funcions es duran a terme a la Sala Matilde Salvador del Centre Cultural La Nau a les 19.30 h. Cada dimecres, les companyies faran un col·loqui amb el públic. Com a complement a la programació d’aquest curs, l’Aula d’Arts Escèniques de la Universitat de València, juntament amb l’Institut Valencià de Cultura, continuarà amb el ‘Seminari Permanent d’Arts Escèniques’, sota el lema #identitat. El 19 de febrer es realitzarà un seminari sobre l’espectacle Tirant, i el 26 de març el seminari analitzarà l’espectacle Tot explota, els dos espectacles representats al Teatre Rialto de València. Les sessions es realitzaran a la Sala Matilde Salvador a les 19.30 h i hi participaran tant membres del professorat de la Universitat de València com els equips artístics de les produccions. L’assistència és gratuïta. L’Aula d’Arts Escèniques és un projecte de teatre universitari de la Universitat de València que va començar l’any 1985. Aquesta iniciativa, dirigida per Laura Monrós, està destinada tant al públic universitari com al públic en general i manté una programació estable durant el curs acadèmic. A més, fa tallers de dansa i teatre per a alumnes de la Universitat, persones majors de 55 anys i estudiants Erasmus.
Escena Erasmus de la Universitat de València vol homenatjar amb aquesta mostra del taller de formació actoral un dels autors que millor va saber retratar l'horror dels camps de concentració, com és l'italià Primo Levi, a les portes del centenari del seu naixement que se celebrarà el 2019. Per al codirector d'Escena Erasmus, Josep Valero, “és una proposta agosarada que combina la ràbia, la ironia i la poesia, en un moment en què la nostra Europa es veu sacsejada des del Brexit fins a Ucraïna, i des del populisme polonès fins al desafiament del govern italià a la Unió Europea”. Per a Valero, “hui més que mai és necessari prendre partit per reflexionar sobre si és aquesta la nova Europa que volem, si deixarem que la història ens torne a condemnar a l'aïllament i a les fronteres”. El projecte teatral europeu de la Universitat de València acaba de rebre la Menció d'Honor a l'organització destacada en la promoció del patrimoni a través de la cultura i les arts de la Lliga Europea de les Federacions d'Empreses d'Arts Escèniques 'Pearle Live Performance Europe'.
La iniciativa ha partit d’un grup d’alumnes del Grau de Turisme de la Universitat com a projecte de l’assignatura Màrqueting de l'Oci de quart curs. Durant el primer semestre d’aquest curs els alumnes s'han encarregat de la gestió del pressupost de la marató teatral, així com de la venda d'entrades, de l'elaboració de campanyes de comunicació; com la de mitjans tradicionals i mitjans digitals, el disseny del cartell publicitari i entrades, la venda d'aquestes i per últim la cerca de patrocinadors. Per a l’organització s’ha comptat amb diferents empreses patrocinadores però a més s’ha establit una fila zero en la qual cada persona pot aportar el seu granet d'arena amb una donació solidària sense que siga necessari estar present durant l'actuació de les obres.   Quatre obres: La primera obra serà Los caminos del Deseo a les 17:30. A continuació, Yo no puedo olvidarla a les 18:30 i a les 19:30 California. Las Madres Presas per a posar punt final a la marató teatral.
El projecte europeu teatral Erasmus+ Scene Network, liderat per la Fundació General de la Universitat de València, ha conclòs el seu calendari de treball, fixat per a dos cursos acadèmics, i tanca la seva activitat assolint els objectius que s'havia marcat en el desenvolupament de competències entre professorat, estudiants i persones refugiades. Erasmus+ Scene Network (E+SCN) naix en 2016 com a aposta i iniciativa liderada per la Universitat de València per ampliar i dinamitzar la xarxa de teatre d'Escena Erasmus, amb quasi una dècada de vida, utilitzant el teatre com a vehicle i potenciador de la seua actitud innovadora i la seua creativitat entre l’estudiantat. El projecte ho completen tres socis més de tres països europeus: la companyia de teatre CRIT i les universitats de Marburg (Alemanya) i Pàdua (Itàlia). L'Observatori d'Inserció Professional i Assessorament Laboral – Opal ha col·laborat de manera activa en el procés d'avaluació dels resultats al llarg dels dos anys de durada del projecte. A través d'enquestes en línia enviades als grups participants: professors, persones refugiades i estudiants locals i Erasmus d'Espanya, Itàlia i Alemanya, s'ha pogut analitzar l'impacte de la participació en una sèrie de competències relacionades amb la ocupabilitat, integració sociocultural i enfortiment de la ciutadania europea. El 52% dels diferents participants en el projecte van respondre a les enquestes enviades a l'inici de les activitats, en l'equador i en finalitzar les mateixes, amb una participació del 100% del professorat. En termes generals, els tres grups involucrats han mostrat una millora en diferents competències avaluades. A nivell de les competències lingüístiques, tant el grup de professors com de refugiats han vist millorada la seua capacitat per comunicar-se en anglès, sent especialment significatiu l'augment d'aquesta capacitat entre els refugiats; també ha augmentat la capacitat per ensenyar en aquest idioma en el cas dels docents. Entre el professorat destaca l'augment en la millora de les seues habilitats docents quant a l'activitat pedagògica així com en l'ús de les TIC en el treball en equip, amb un increment de més d'un punt. Així mateix, els tres grups participants en el projecte han millorat el seu coneixement sobre el teatre, amb un increment de més d'un punt en el cas de les persones refugiades, i la seua capacitat per a treballar en equips internacionals. A més, el professorat ha millorat les seues habilitats docents (a nivell pedagògic, promovent el treball en equip entre l'alumnat i incorporant estratègies educatives no formals innovadores), l'ús de les TIC per al treball en equip i la seua consciència sobre la situació dels refugiats a Europa. L'adquisició de major capacitat per a identificar oportunitats laborals innovadores així com major consciència sobre els valors de cultura d'acolliment i sobre la diversitat cultural europea són competències que comparteixen tant el grup de refugiats com els estudiants que es trobaven d'estada Erasmus, aquests últims amb una millora de fins a un punt. E+SCN ha sigut premiat en aquest 2018 per la Comissió Europea amb el Segell Europeu del Patrimoni Cultural, un reconeixement que és atorgat a aquelles iniciatives que contribueixen a l'assoliment dels objectius de l'Any Europeu del Patrimoni Cultural. El projecte pretén posar en valor les seus locals d'Escena Erasmus organitzades en aquestes tres ciutats i aprofitar el potencial creatiu de la comunitat Erasmus i dels estudiants locals per a realitzar un procés de treball sobre la didàctica del teatre en grups multiculturals, la reflexió constant de l'Europa actual a través de les dramatúrgies i la intervenció artística d'integració d'altres cultures diverses a les europees.  “Si Escena Erasmus ha constituït una oportunitat per a integrar i millorar les competències lingüístiques dels estudiants a través de les arts escèniques, amb Eramus + Scene Network la Universitat de València, al costat de les de Marburg i Pàdua, ha fet un pas més integrant també a altres col·lectius com les persones refugiades i migrants”, ha explicat Cristóbal Suria, gerent de la Fundació General de la UV. El primer projecte europeu de la xarxa E+SCN culminava el passat mes de maig amb la celebració del ‘Eramus Scene European Festival’, activitat acollida pel Centre Cultural La Nau que va servir de trobada i reunió a València de totes les seus Escena Erasmus. A més de comptar amb la presència de centenars d'assistents també van participar estudiants de més de 25 països al llarg de tota la setmana en la qual es va escenificar una obra de teatre cada dia. Suria ha valorat molt positivament l'oportunitat que ha oferit a l'àmbit de la creació escènica, “per les seues capacitats de cohesionar les seus locals d'Escena Erasmus ja existents en els països representats i perquè ha sigut capaç de reflexionar de manera pràctica sobre les noves realitats europees que estan vivint les nostres societats”.
L’objectiu d’aquest projecte, que s’emmarca dins de la iniciativa ‘Habitem el Rialto’ de l’Institut Valencià de Cultura, és acostar als alumnes de la Universitat de València i al públic en general el context de les quatre produccions que s’estrenaran al Teatre Rialto aquesta temporada. Els quatre seminaris, que comencen a les 19:30 hores a la Sala Matilde Salvador del Centre Cultural La Nau, se celebren els dies 13 de novembre, 11 de desembre i, ja al 2019, els dies 19 de febrer i 26 de març. L’assistència al seminari és gratuïta.  El lema #identitat pretén unir les quatre sessions, en les quals participaran membres del professorat de la Universitat de València i dels equips artístics de les produccions. El primer seminari girarà al voltant de l’espectacle ‘Alexandria’ i hi intervindran el doctor en Comunicació Audiovisual de la Universitat de València Germán Llorca, la dramaturga, guionista i coautora de l’obra Guadalupe Sáez i Mertxe Aguilar, l’altra autora de l’obra, també dramaturga a més de directora i actriu.  En el segon seminari, que es farà l’11 de desembre, correrà a càrrec d’Ingrid Garcia Wistädt, professora de literatura alemanya a la Universitat de València, Ana R. Calero, professora titular de filologia alemanya també a la Universitat, Jaume Policarpo, director i coautor de l’obra presentada, ‘Faust’, i Enric Benavent, actor en la producció de l’Institut Valencià de Cultura. El dia 19 de febrer el seminari tractarà l’espectacle ‘Tirant’ i el 26 de març, l’obra ‘Tot explota’.
En aquesta primera edició, ASSAIG ha decidit acostar-se a una comarca castellanoparlant com la Foia de Bunyol-Xiva però que sempre ha viscut en contacte constant amb la realitat lingüística valenciana. De fet, pobles com Bunyol, Macastre o Setaigües van ser al seu moment pobles de estiueig de les elits intel·lectuals de la ciutat de València i és en aquesta comarca on es basa part del moviment de la Renaixença valenciana. Sobretot al segle XIX es troben famosos escriptors com ara Teodor Llorente, Manuel Millàs o Eduard Escalante, i tants d’altres feien servir els seus dies de descans a les terres de la Foia per a crear les seues noves obres poètiques, teatrals i narratives. Dins de la comarca de la Foia de Bunyol-Xiva, va destacar Macastre com a poble referent i compromès amb “la Renaixença”. Justament Escalante ha estat l’autor elegit per ASSAIG, Grup de Teatre de la Universitat de València, per a recuperar el sainet valencià de l’època. Per aquest motiu, el proper dimarts es presentarà la producció ‘La Patti de Peixcaors’, una de les seues comèdies més divertides i que més ha interessat al grup de teatre per iniciar aquest projecte que ha comptat amb la col·laboració en la producció de l’Ajuntament de Macastre. Un dels objectius és que aquest espectacle visite els pobles de la comarca de la Foia: Bunyol, Xiva, Xest, Godelleta, Macastre, Dosaigües Iàtova, Alboraig i Setaigües. L’espectacle està protagonitzat per Judith Sanz, Àngels Ribes, Víctor Camarasa, Joanvi Ferrer, Alberto Escartí i Juanjo Tomàs, i dirigit per Pep Sanchis. Les funcions podran veure’s a la sala Matilde Salvador del Centre Cultural La Nau de la Universitat de València, a les 19.30 h. Les entrades es poden adquirir a través de la web de La Tenda  o en La Tenda de la Nau.
La XXIII Mostra de Teatre Universitari estarà emmarcada en el Festival de Benvinguda que la Universitat de València organitza cada any. Des de fa tres edicions, aquest festival s’inicia amb la lectura dramatitzada del text guanyador dels Premis Universitat de València d’Escriptura de Creació del curs anterior. En aquest cas, la Sala Matilde Salvador de La Nau acollirà el 15 d’octubre la representació del text guanyador de la 15 edició, ‘Alienación S.A.’, dirigida per Anna Albaladejo. El Festival de Benvinguda prosseguirà el 16 i el 17 d’octubre amb ‘La “Patti” de peixacors’, una obra d’Eduard Escalante i representada per ASSAIG, que recupera textos d’autors valencians i estableix vincles entre la Universitat i les comarques valencianes. El 18 d’octubre, La Col·lectiva Imaginària estrenarà la lectura dramatitzada, sota el títol ‘Cuirasses’, dels poemes de Danai Delipetrou i Maria Albelda, entre altres. L’Aula de Teatre de la UPV representarà ‘Mary de Frankestein’, obra dirigida per Russell DiNapoli, el 23 d’octubre. I, per finalitzar, el Festival de Benvinguda conclourà amb ‘En defensa. Un concert de despedida’, interpretada per l’Aula de Teatre de la UA, el 24 d’octubre. Després de l’èxit que tingué en el Festival 10 sentidos, l’obra ‘Ese hombre tiene un mundo en su cabeza’ també forma part de la programació de l’Aula d’Arts Escèniques de la Universitat de València. Es tracta d’una obra de Rafael Chirbes, Alfons Cervera i Juanjo Prats, dirigida per Toni Tordera, que es representarà el 30 d’octubre. L’Aula d’Arts Escèniques ha organitzat, junt al Teatre Escalante-Diputació de València, un Cicle de Memòria Històrica que inclou quatre obres: ‘La vida inventada de Godofredo Villa’, representada per La Medusa el 6 de novembre; ‘La sección’, per Teatro del Barrio el 7 de novembre; ‘Flores de España’, per Los Sueños de Fausto el 8 de novembre; i ‘Amor oscuro’ per Viridiana Centro de Producción Teatral el 9 de novembre, una obra sobre ‘Sonetos del amor oscuro’ de Federico García Lorca. Novembre seguirà amb dues obres de teatre: ‘A tus pies rendido un león’, de Gabriel Ochoa, els dies 14 i 15 de novembre i ‘Genovese (O el silencio de un grito en la noche)’ de Miguel Ferrando Rocher, els dies 28 i 29 de novembre. I dos de dansa: ‘Salt’ (21 i 22 de novembre), per Fil d’Arena Teatre-Dansa i amb la finalista del certamen Jóvenes Promesas, Isabel Abril; i la projecció de ‘Video-Danza’ en la Sala Muralla del Col·legi Major Rector Peset el dijous 22 de novembre. La programació del primer quadrimestre finalitzarà amb ‘Creepy Crawly’ (4 i 5 de desembre), un espectacle de dansa coreografiat per Jon López; la mostra del Taller de Formació Actoral d’Escena Erasmus de la Universitat de València (12 i 13 de desembre), dirigida per Josep Valero; i l’obra ‘Todo se apaga en el momento en el que miras’ (19 i 20 de desembre), per La Col·lectiva Imaginària. Totes les funcions tindran lloc a la Sala Matilde Salvador del Centre Cultural La Nau a les 19:30h i el preu de les entrades es de 2€. Després de cada acte, les companyies realitzaran un col·loqui amb els/les assistents. Les entrades es poden adquirir ací.  L’Aula d’Arts Escèniques de la Universitat de València, junt a l’Institut Valencià de Cultura i la Generalitat Valenciana, també organitza una sèrie de seminaris al llarg del curs acadèmic perquè la societat, el món acadèmic i els professionals de les arts escèniques analitzen els temes que tracten les obres ‘Alexandria’ (13 de novembre), ‘Faust’ (11 de desembre), ‘Tirant’ (19 de febrer) i ‘Tot explota’ (26 de març). Els seminaris seran en la Sala Matilde Salvador de La Nau a les 19:30 i l’entrada és lliure. L’Aula d’Arts Escèniques és un projecte de teatre universitari de la Universitat de València que començà l’any 1985. Aquesta iniciativa, dirigida per Laura Monrós, està destinada tant al públic universitari com al públic en general i manté una programació estable durant el curs acadèmic. A més, realitza tallers de dansa i teatre per a alumnes de la universitat, persones majors de 55 anys i estudiants d’Erasmus.
L’òpera de Sichuan és un estil amb una música original i un repertori colorit que representa subtils habilitats interpretatives. Per primera vegada a València, i gràcies a l’ICUV i a la col·laboració de la seu central dels Instituts Confuci a Xina, Hanban, el grup artístic de la Universitat de Chongqing interpretarà diferents actuacions d'aquesta zona del sud-oest xinés. El repertori de l'exhibició musical està basat en temes i composicions clàssiques. Durant els mateixos, es podran apreciar els moviments corporals com girar, caure, aletejar o rebolcar-se, que també són magnífiques habilitats que mereixen la pena contemplar. El conjunt artístic l’integren estudiants i professors procedents de la Universitat de Chongqing, a Xina. La municipalitat de Chongqing, amb una població total de 30 milions d’habitants, està situada també en el sud-oest del país i s'explica entre les quatre ciutats que no depenen d'una província, al costat de la capital del país, Beijing (Pequín), així com Tianjin i Xangai. A més, és una ciutat coneguda tant per la seua història com pel seu paper important en la indústria manufacturera del país asiàtic. El famós paratge de les Tres Goles, una bellesa per la seua orografia natural, es troba a Chongqing. L’òpera de Sichuan és una de les formes més antigues d'òpera a Xina i incorpora el característic canvi de cares. L'esdeveniment s'organitza per la commemoració del 5º Dia Mundial dels Instituts Confuci. Aquests centres que difonen la llengua i la cultura xineses van ser establits des de 2004 quan es va fundar el primer a Seül (Corea del Sud). Fins ara hi ha 529 Instituts Confuci en d'altres universitats i 1.113 Aules Confuci en escoles de primària i secundària d'un total de 146 països o regions del món. El Dia Mundial es va instituir en 2014 en complir-se els primers deu anys des de la seua fundació. El de la Universitat de València es va crear en 2007 i manté un conveni amb la Universitat Normal del Nord-est (NENU per les seues sigles en anglès), amb seu en Changchun, capital de la província nord-oriental de Jilin. L’ICUV està considerat Institut Confuci Model per la seu central i posseeix la Distinció al Mèrit Cultural 9 d’Octubre de la Generalitat de 2017.
L’aposta per una programació variada que incloga noves propostes escèniques emergents és sens dubte un dels atractius d’aquesta primera edició de la Biennal,que va pujar el teló a les 17:30 hores, amb Assaig, Grup de Teatre de la Universitat de València i un fragment d’En defensa de la cultura 1937-2018. El director i dramaturg valencià Javier Sahuquillo homenatja, a través d’aquesta obra, el huitanta aniversari del II Congrés Internacional d’Escriptors en Defensa de la Cultura que va tindre lloc a València en plena guerra civil l’any 1937, i que va congregar més d’un centenar d’intel·lectuals internacionals al cap i casal, aleshores capital de la Segona República.  L’Aula de Teatre de la Universitat d’Alacant va representar l’obra En defensa. Un concierto de despedida, de Lola Blasco, a les 18:15 hores. La dramaturga alacantina, Premi Nacional de Literatura Dramàtica 2016, pren com a referent les Tristia d’Ovidi i presenta una obra amb un fort component reflexiu, que aborda la incertesa i la frustració que viuen els joves marcats per la precarietat laboral, l’exili i l’acceptació de la mediocritat. L’antiga Grècia va tenir el seu espai en la Biennal a partir de les 19 hores. L’Aula de Teatre de la Universitat Pompeu Fabra representarà Antígona, de Sòfocles, i va traslladar als nostres dies els eterns dilemes humans mereixedors d’una anàlisi actual, com ara l’oposició de la llei a la moral i la del seny als ideals. A les 19:45 hores va ser el torn del Grup de Teatre de la Universitat Miguel Hernández d’Elx amb la funció Una mirada, un pensament, basada en poemes de Vicent Andrés Estellés. El director, Adán Rodríguez, ha emprés el repte de transformar la poesia en teatre amb aquest espectacle, que enarbora un cant antifeixista i una fuga a través del teatre i de la poesia que alterna les imatges de la repressió i de la desesperança amb les de l’amor i la dignitat humana. Què és i què no és art és la pregunta que planteja el Grup de Teatre de la Universitat Internacional de Catalunya amb l’obra Quin Quadre!!!, que es va representar a La Nau a les 20:45 hores. L’obra, de redacció col·lectiva, transmet un missatge vital carregat de joventut, música i humor, que qüestiona el límits de la consideració artística en la societat. Ja a les 21:30 hores, la marató de teatre va tancar el programa d’enguany amb l’obra Mary de Frankestein, una adaptació lliure de Frankenstein o el Prometeu modern, de la dramaturga britànica Mary Shelley. L’Aula de Teatre de la Universitat Politècnica de València va donar pas a la història d’un esguerro femení, creat per un monstre, i de nom Mary. Una història de solitud, desolació i la ira com a única forma de defendre la dignitat. Aquesta primera edició de la Biennal també va servir per crear un espai de formació teatral. Així, els grups de teatre universitaris van compartir coneixements, experiències i es van formar a través de diferents tallers i cursos que s’organitzen en el marc de l’activitat.
Els detalls del projecte i de la gira d’enguany s’han presentat en una roda de premsa celebrada a La Nau, en què han intervingut els vicerector de la Universitat de València Antonio Ariño (Cultura i Esport); el diputat de Cultura de la Diputació de València, Xavier Rius, i la directora de l’espectacle i codirectora d’Escena Erasmus, Anna Marí. La gran final és un espectacle interpretat per 16 actors i actrius d’11 nacionalitats diferents (Polònia, Alemanya, Camerun, Gàmbia, Itàlia, Síria, Eslovàquia, França, Suïssa, Colòmbia i Espanya), que demostraran sobre l’escenari que és possible treballar junts i superar les diferències. Segons ha explicat Anna Marí, La gran final, que tanca la trilogia d’espectacles sobre les migracions que Escena Erasmus va començar amb El circ de la frontera (2016) i va continuar amb La fira invisible (2017), és un espectacle en clau de comèdia ambientat en 2038. La selecció de futbol europea participa per primera vegada en la gran final d’un Mundial. Amb aquest teló de fons, Escena Erasmus imagina la UE que haurem estat capaços de crear. Tant Antonio Ariño com el diputat Xavier Rius han manifestat “la gran satisfacció” que suposa per les dues institucions donar suport a un projecte que destaca per la seua “singularitat cultural”. En aquesta línia el vicerector ha afegit que Escena Erasmus de la Universitat de València “és un exemple de mediació cultural i social de l’Europa que desitgem”. La incorporació de persones refugiades a l’espectacle ha estat possible gràcies al fet que Escena Erasmus, a través de la Fundació General de la Universitat, ha estat distingit en l’última convocatòria d’ajudes del Programa Erasmus+ de la Unió Europea. Aquesta mateixa acció d’incorporar refugiats en els espectacles es traslladarà als grups Escena Erasmus de les universitats de Pàdua (Itàlia) i  Marburg (Alemanya) coordinades des de la Universitat de València. Per a la selecció dels quatre actors refugiats d’aquest muntatge, Escena Erasmus ha signat un conveni de col·laboració amb la seu de CEAR-PV (la Comissió Espanyola d’Ajuda al Refugiat-País Valencià). ‘Las pequeñas Europas’ és un programa cultural posat en marxa per Escena Erasmus (Vicerectorat de Cultura i Esports, i Vicerectorat d’Internacionalització i Cooperació) i l’Àrea de Cultura de la Diputació de València amb el suport de la Fundació General de la Universitat de València,  per establir ponts de diàleg entre les realitats locals valencianes i les ciutats europees representades pels actors i actrius. A més del teatre, en cada municipi s’organitzen diverses activitats en què es potencia la trobada intercultural, la reflexió sobre la forma de ser europeus i diferents actes amb col·lectius locals. La gira té el patrocini del Vicerectorat de Projecció Territorial i Societat de la Universitat de València   i la col·laboració de la Fundació SGAE, l’IVAJ i CEAR-PV. L’espectacle d’enguany visitarà 13 pobles i ciutats de la província de València: Alaquàs, Bonrepòs i Mirambell, Xella, Alcúdia de Crespins, Almoines, Iàtova, Salem, Benifaió, Caudete de las Fuentes,  Carrícola, Ontinyent i Gandia. L’espectacle està dirigit per Anna Marí amb textos escrits a propòsit per destacats dramaturgs de l’escena valenciana: Guadalupe Sáez, Mafalda Bellido, Maribel Bayona, Javier Sahuquillo, Adrián Novella i Daniel Tormo. L’espectacle està protagonitzat per: Jordi Barrachina (Ibi, l’Alcoià) Oktawia Bogusz (Łódź, Polònia), Clary Campbell Deschepper (Camerun), Momodou Dibba (Farafenni, Gàmbia), Anastasia Fabbri (Rímini, Itàlia), Maria Ferri (la Pobla del Duc, la Vall d’Albaida), Samar Hammadeh (Damasc, Síria), Carina Ketzmerick (Dresden, Alemanya), Natália Kimličková (Považská Bystrica, Eslovàquia), Muriel de Palma (Chaville, França), Mar Picher (Alcoi, l’Alcoià) Marta Pindych (Częstochowa, Polònia), Pablo Pla (València, l’Horta) Raphaël Porret (Lussery-Villars, Suïssa), Edward Quintana (Armènia-Quindío, Colòmbia) i Filippo Stella (La Spezia, Itàlia).
‘Eramus Scene European Festival’, que va tindre com a seu el Centre Cultural La Nau de la Universitat de València, es va presentar als mitjans de comunicació dilluns 21 de maig, a la Sala Matilde Salvador, on s’escenifica una obra de teatre cada dia durant tota la setmana. Van intervindre en la roda de premsa el vicerector de Cultura i Esport, Antonio Ariño; Josep Valero, de CRIT Companyia de Teatre i coordinador tècnic del projecte E+SCN; Caterina Barone, coordinadora de Scena Erasmus Padova (Itàlia); Christina Bohle, coordinador de l’oficina Erasmus de la Universitat de Marburg (Alemanya); i el coordinador territorial de CEAR a la Comunitat Valenciana, Jaume Durà. El vicerector Antonio Ariño va definir el projecte E+SCN com a “un salt qualitatiu” de la trajectòria d’Escena Erasmus, una iniciativa de la Universitat de València amb prop d’una dècada. Va centrar el seu discurs en la idea de “teatre i ciutadania” i va dir: “Construïm ciutadania europea a través del teatre, perquè aquest és el motiu pel qual hui es reuneixen ací estudiants de més de 25 països, que crearan llaços per a tota la vida”. Així mateix, va reivindicar el paper d’Europa com a continent receptor, acollidor i inclusiu de persones refugiades i migrants, “perquè ells també són Europa i, per tant, mereixen el reconeixement de ciutadans”. I va afegir: “Entenem el teatre com a un element d’unió d’Europa perquè les arts escèniques permeten la inclusió en tant que contribueixen a representar una imatge col·lectiva, dit això en un sentit transnacionalista, de ciutadania cosmopolita”. En aquest sentit, va apel·lar al “diàleg” com a eina de “convergència”, una cosa que es fa mitjançant el teatre, “el qual és una oportunitat per a la realització i la dignitat com a persones individuals i com a projecte col·lectiu”. Des de CEAR País Valencià, Jaume Durà es va referir a la part artística i humana del projecte E+SCN: “El teatre és una eina fonamental per a criticar l’actitud dels governs que no volen una Europa d’acollida i que tanquen fronteres”. A la qual cosa va afegir Caterina Barone: “La nostra Europa ha de ser una Europa de cultura, pau i inclusió, i Eramus Scene European Festival conjumina ambdós elements: el cultural i l’humà”.  ‘Eramus Scene European Festival’ era l’activitat amb la qual culminava el projecte E+SCN, la primera xarxa de teatre universitari europeu, promoguda per la Universitat de València, que incorporà en el seu repartiment a persones refugiades amb el suport de la delegació de CEAR (la Comissió Espanyola d’Ajuda al Refugiat) a la Comunitat Valenciana. El Festival va incloure l’estrena de noves produccions teatrals dels grups Escena Erasmus de les universitats de València, Pàdua i Marburg: una trilogia que reflexionava sobre l’Europa passada, present i futura amb la crisi migratòria com a tema central; a més de conferències, tallers de dramatització, sessions de formació en projectes europeus, espais de solidaritat i recepcions a les institucions públiques valencianes, creant així un fòrum per a la trobada de noves sinergies de col·laboració internacional i interinstitucional. Les representacions teatrals  La primera obra de la trilogia va ser ‘Les Troianes’ d’Eurípides, com a passat d’Europa. Sota la direcció de Francesco Puccio, Scena Erasmus Padova (Itàlia) posà en escena la tragèdia grega els dies 21 i 22. Es tracta d’una de les millors obres antibel·licistes de la història, que mostra el sofriment de dones i xiquets després de cada guerra, i que va ser utilitzada per a protestar contra la guerra i com a advertència per al públic espectador. El present va anar a càrrec del grup de teatre alemany Dramarasmus Marburg. Amb direcció de Romy Semler, va interpretar ‘Re.Un.Ion’ d’Inga Dreger, un viatge nostàlgic pel camí de la memòria a la recerca d’una idea europea. També hi van haver dues representacions, els dies 23 i 24. I del futur donà compte Escena Erasmus València, que preestrenà, divendres 25, ‘La Gran Final’, la tercera part d’una altra trilogia sobre les migracions, ‘Les Europes Menudes’, que va començar a girar per la província de València fa dos anys amb l’obra ‘El Circ de la Frontera’ i va continuar amb ‘La Fira Invisible’.  Altres activitats  El programa del Festival també es va nodrir d’una sèrie d’activitats d’accés lliure per a tots els públics que van tindre lloc a l’Aula Magna de La Nau pels matins. Dimarts dia 22, es presentaren els resultats intel·lectuals del projecte E+SCN. Dimecres 23, se celebrà la taula redona ‘La cultura com a eina d’integració i desenvolupament europeu’, que formaren la directora general de Relacions amb la UE, Daría Terrádez; el diputat de Projectes Europeus de la Diputació de València, Bartolomé Nofuentes; i expertes i experts de la Universitat de València; tots moderats pel vicerector Antonio Ariño. I dijous 24, el col·loqui ‘Cultura, Integració i Mediterrània. El teatre com a eina d’integració de refugiats’, dirigit per l’Institut Europeu de la Mediterrània (IEMED) i CEAR PV. Després del col·loqui, la Colla de Dolçaines i Percussió de la Universitat de València, dirigida per Juan Ramon Martí i Chulià, va oferir un recital musical al Claustre de l’edifici històric de la Universitat. Erasmus+ Scene Network  La Universitat de València va posar en marxa el projecte Escena Erasmus fa ara quasi una dècada i des de llavors ha treballat en la dinamització i ampliació del projecte a altres ciutats europees a través de les seues universitats, donant lloc a Erasmus+ Scene Network, una iniciativa liderada per la Fundació General de la Universitat de València amb el finançament del programa europeu Erasmus+ i que integren quatre socis de tres països: la Fundació General i CRIT Companyia de Teatre (Espanya), Philipps-Universität Marburg (Alemanya) i Università degli Studi di Padova (Itàlia). Es tracta d’un projecte cultural europeu basat en el teatre i l’educació, dirigit als estudiants Erasmus, els estudiants valencians i els refugiats a València, que, a més, ha estat reconegut amb el Segell Europeu del Patrimoni Cultural. L’objectiu principal és establir un punt de trobada entre tots ells perquè puguen treballar conjuntament amb una finalitat comuna: la creació d’uns espectacles teatrals. Aquest procés conduirà a l’adquisició de competències lingüístiques, comunicatives, artístiques i expressives per a millorar alguns aspectes de la integració i l’ocupabilitat dels participants. Així doncs, el es pretén és la integració de ciutadans refugiats, immigrants i estudiants Erasmus, a través de l’aprenentatge de llengües, utilitzant el teatre i les arts escèniques com a vehicle de cohesió. Un festival per a enriquir la ciutat de València  Els estudiants Erasmus, professorat i autoritats universitàries visitaren dilluns l’Ajuntament de València on van ser rebuts per la regidora i primera tinent d’alcalde, Sandra Gómez, qui va afirmar que “és un privilegi per a València acollir aquest programa, el qual va a enriquir a la ciutat en el seu conjunt”. A l’acte també van assistir el vicerector de Cultura i Esport, Antonio Ariño; el vicerector d’Internacionalització i Cooperació, Carles Padilla; i el gerent de la Fundació General de la Universitat de València, líder del projecte E+SCN, Cristóbal Suria, qui va agrair el suport de l’Ajuntament a un “projecte que posarà en valor la ciutat de València”.  Ximo Puig rep els grups Escena Erasmus  Per la seua banda, el president de la Generalitat Valenciana, Ximo Puig, i el conseller d’Educació, Investigació, Cultura i Esport, Vicent Marzà, van rebre dimecres les seus Escena Erasmus d’Europa. L’acte, que va tindre lloc al Pati Gòtic del Palau de la Generalitat, també va comptar amb la presència del director territorial de Presidència, Francisco Molina; i en representació de la Universitat de València, el vicerector de Cultura i Esport, Antonio Ariño; el vicerector d’Internacionalització i Cooperació, Carles Padilla; i el gerent de la Fundació General de la Universitat, Cristóbal Suria; a més dels membres del projecte E+SCN: CRIT Companyia de Teatre (Espanya), Philipps-Universität Marburg (Alemanya) i Università degli Studi di Padova (Itàlia). El grup va visitar l’entorn del Pati Gòtic i després es va reunir al Saló de Corts, on el president Ximo Puig els va donar la benvinguda i va remarcar la importància de les arts com a eina d’unió entre els pobles i Europa.  Visita al Palau de la Scala  La vicepresidenta de la Diputació de València, Maria Josep Amigó, va rebre divendres els membres del projecte Erasmus+ Scene Network al Palau de la Scala. El grup va visitar el pati del Palau, el Saló de Reines i el Saló de Plens, acompanyat pels socis responsables: el gerent de la Fundació General de la Universitat de València, Cristóbal Suria, líder del projecte; els directors de CRIT Companyia de Teatre, Josep Valero, Daniel Tormo i Anna Marí; i els directors de Scena Erasmus Padova (Itàlia) i Dramarasmus Marburg (Alemanya).
Així ho ha desvelat l'equip de Cabanyal Íntim –Isabel Caballero, Jacobo Julio, Marta Borcha, Llanos Godes Medrano y Jéssica Martínez- en una roda de premsa celebrada en l'Aula Magna de La Nau moderada per Antonio Ariño, vicerector de Cultura i Esport de la Universitat de València i en la que també ha participat Manuel Cuadrado, professor del Departament de Comercialització i Investigació de Mercats de la Facultat d'Economia de la Universitat de València i Jose María Company, director del Departament de Màrqueting de Caixa Popular. L'acte s'ha iniciat amb una actuació de la companyia valenciana de María José Peris, Cent i la mare, com un aperitiu escènic del seu espectacle Ombres, l'estrena de la qual acollirà el festival. El Refugi antiaeri del Grau i altres espais singulars Els espectadors de la huitena edició festival podran gaudir enguany, com ha desvetllat l'equip del festival, “d’una suggeridora programació multidisciplinària que bussejarà en la Memòria en el seu sentit més ampli amb propostes que exploren en la memòria familiar, personal, col·lectiva, històrica, política, artística o la memòria lligada a la malaltia”. I ho faran a través de 10 peces breus de curta durada (30 min), quatre peces llargues (60 min), dos obres infantils i familiars, una sessió doble de dansa dins de l'espai Dansa Mutant, tres Íntims a la nit, al que se sumen les set accions d'art en viu de Territori Performance i un Íntim al Mercat. Junt amb la programació s'oferiran també dos passejos molt particulars que mostraran el barri des d'enfocaments molt diferents i una sèrie d'activitats paral·leles i gratuïtes amb taules de debat, accions col·lectives, classes obertes, lectures poètiques, etc. A la intimitat de les cases del Cabanyal -llars que es converteixen cada any durant el festival en escenaris en els quals es representen les diferents propostes multidisciplinàries- se sumen enguany nous espais íntims. Exemple d'açò és el Refugi Antiaeri del Grau, espai de protecció arqueològica i bé de rellevància local, que es convertirà durant el festival en una emissora de radio amb públic en directe que ens traslladarà a 1937 amb Amparito te ampara, d'Antonia Bueno, programa en el qual coneixerem les reflexions de la societat del moment mentre fora sonen les alarmes per l'amenaça imminent de les bombes. El Centre Especial d’Atenció als Majors CEAM serà el lloc en el qual es representarà Iaios, espectacle de Edu Borja i Teatre de Marionetes que recrearà, amb motiu de la celebració del Dia de l'Ancià, la vida de les persones en una residència, el seu sentit de l'humor i les seues ganes de viure. El Mercat del Cabanyal es convertirà per la seua banda en un gran escenari en el qual coneixerem a tres divertits personatges que interactuen amb el públic a través del joc teatral, les cançons i el ball, per a obrir-nos el bagul dels seus records amb el espectacle itinerant les Marujas, varices i raíces. En aquesta 8a edició se suma també al festival La Mutant, espai que acollirà un programa doble de dansa: El Síndrome de Ausencia Inducida, de La Casa Amarilla i Trampantojo, d’Abel Martí Belda. Espais nous també són el Espai Miss Panamà, que acollirà Piedra i encrucijada, de la Compañía Hongaresa de Teatro, amb text i interpretació de Paco Zarzoso; i l'Estudi Intermitent que servirà d'escenari perquè Lü de Lürdes i Carlos Alcolea emocionen al públic familiar amb les històries de Nada es verdad ni mentira. El festival repeteix enguany dos espais molt emblemàtics per al barri com son el Col·legi Santiago Apòstol i la Societat Musical Poblats Marítims, entre uns altres. Novetat d'aquesta huitena edició és la introducció del llenguatge de signes en un dels espectacles. Els espectadors amb discapacitat auditiva podran seguir la proposta amb la qual l'artista bilbaina Olatz Gorrotxategi arriba per primera vegada al Cabanyal Íntim: 43º13’44’’N, un quadern de bitàcola que mostra el resultat del procés de cerca de l'autora en la memòria familiar i col·lectiva. Per la seua banda, Territori Performance es consolida amb la seua 4a edició com l'espai d'experimentació i avantguarda escènica de la ciutat de València. Un contenidor humà d'accions performatives i efímeres que alliberarà el seu art en les entranyes del Teatre El Musical en una sessió contínua de tres hores ininterrompudes protagonitzades per 7 artistes i/o col·lectius procedents de la geografia nacional i internacional.   Estudi de públic Cabanyal Íntim  Fruit d'un conveni de col·laboració entre el festival i la Universitat de València, en l'acte s'han desvelat també els principals resultats de l'Estudi de Públic Cabanyal Íntim 2017 en el que s'analitza els hàbits culturals i la valoració del festival de la passada edició, a la que van acudir prop de 8.000 espectadors. Com ha desvelat el coordinador d'esta investigació, el professor Manuel Cuadrado, la qualificació o nota mitjana que els espectadors van donar al festival va ser de 8,62, “el que suposa quasi un excel·lent”. Resulta també molt alta la intenció de tornar al festival en la pròxima edició, “mostrant l'enorme grau de satisfacció del públic assistent”. Junt amb això, el 96% dels espectadors del festival van assegurar tindre la intenció de recomanar-ho als seus coneguts, amics i familiars. Cabanyal Íntim és un festival organitzat per Francachela Teatre, patrocinat per l’Institut Valencià de Cultura, Caixa Popular, el Vicerectorat de Cultura i Esport de la Universitat de València i amb la col·laboració del Teatre El Musical, La Mutant, el Centre del Carmen, l'EMT i Tyris.
La concessió d’aquest Segell atorga el dret a usar la identitat visual de l’Any Europeu del Patrimoni Cultural, proporcionant així als beneficiaris del projecte Erasmus+ una major visibilitat. A més, garanteix la difusió del projecte seleccionat a nivell nacional i europeu. Erasmus+ Scene Network és un projecte cultural europeu basat en el teatre i l’educació, dirigit als estudiants Erasmus, els estudiants valencians i els refugiats a València. L’objectiu principal és establir un punt de trobada entre tots ells perquè puguen treballar conjuntament amb una finalitat comuna: la creació d’uns espectacles teatrals. Aquest procés conduirà a l’adquisició de competències lingüístiques, comunicatives, artístiques i expressives per a millorar alguns aspectes de la integració i l’ocupabilitat dels participants. Així doncs, el que es pretén és la integració de ciutadans refugiats, immigrants i estudiants Erasmus, a través de l’aprenentatge de llengües, utilitzant el teatre i les arts escèniques com a vehicle de cohesió. El projecte està integrat per quatre socis de tres països europeus: la Fundació General de la Universitat de València (Espanya, coordinadora del projecte), Philipps-Universität Marburg (Alemanya), Università degli Studi di Padova (Itàlia) i la companyia valenciana de teatre CRIT (Espanya); i culminarà amb la celebració de l’Erasmus Scene European Festival, del 21 al 25 de maig, al Centre Cultural La Nau, seu que reunirà a València els membres de la primera xarxa europea de teatre Escena Erasmus.
A més de la figura del personatge principal, el documental revela aspectes desconeguts del teatre valencià de la primera meitat del segle XX. Enrique Rambal va ser un creador i innovador de l’escena. Els seus sorprenents trucs i colps d’efecte el van portar, fins i tot, a experimentar amb les tècniques cinematogràfiques. Al llarg de la seua carrera va representar un ampli repertori del gènere del melodrama amb el qual es va guanyar el sobrenom d’El rei del truc escènic. Rambal va gaudir de l’èxit als escenaris tant a Espanya com a Amèrica. Ell mateix es va reinventar com si es tractara d’un més dels seus personatges teatrals. Es va envoltar d’un misteri que va mantindre fins a la seua mort, esdevinguda a València el 1956. El documental compta amb la dramatització del personatge, que interpreta l’actor Diego Braguinsky, i les intervencions de reconeguts experts investigadors com ara Anaclet Pons, Jaume Lloret i Rodolf Sirera, a més de la seua biògrafa, Francisca Ferrer. Es completa la visió de la personalitat de Rambal amb l’opinió de grans figures de l’escena actual com Emilio Gutiérrez Caba i José Sacristán. Aquest projecte ha sigut produït pel canal de televisió À Punt i la productora valenciana Docuproducciones.
El projecte TC/12 ha rebut el finançament del Pla Nacional de R+D+i del Ministeri d’Economia i Competitivitat a través dels programes CONSOLIDER i la RED CONSOLIDER. L’equip de recerca ha estat compost per 158 investigadors nucleats en dotze grups de nou universitats. En el cas de la Universitat de València, el grup es denomina ARTELOPE. La medalla suposa un reconeixement per part de la professió teatral a un equip d’investigadors del teatre. El premi reforça, a més, un dels objectius principals del projecte, que és potenciar una política de transferència orientada cap a les companyies teatrals i els festivals de Teatre Clàssic. El premi es concedeix com a colofó a una jornada de reflexió sobre l’activitat teatral. Entre altres intervencions, està programada una conferència d’Evangelina Rodríguez, catedràtica de Literatura Espanyola de la Universitat de València, que parlarà sobre ‘Els clàssics i la cultura espanyola’.
La programació arranca amb l’obra ‘Europe from the inside, Europe from the outside’, una mostra del taller del projecte europeu Escena Erasmus de la Universitat. El muntatge -que es representarà els dies 7 i 8 de febrer- és una reflexió sobre l’Europa actual des de dos punts de vista: el dels que són dins del continent, enfront dels que somien ser-hi.     Després de l’estrena d’Escena Erasmus, la companyia valenciana Colectivo Fracasadas interpretarà els dies 14 i 15 de febrer l’obra ‘Los invitados’, una peça escènica dedicada a la crisi migratòria que va nàixer en conéixer el cas d’un pescador i una anciana de 80 anys que havien estat nominats al Premi Nobel de la Pau en 2016 per salvar centenars de vides als naufragis enfront de les costes de Lesbos.     La programació del mes es completa amb ‘Lisístrata’, del Grupo de Teatro Griego Komos (20, 21 i 22), Premio Nacional de Teatro Grecolatino; i ‘Martingala’, de la Subterránea, una reflexió sobre la manipulació mediàtica (28 de febrer i 1 de març).     Ja al mes de març, els dies 7 i 8, Fet Foios Escola de Teatre representarà ‘Las sinsombrero’, un viatge per la vida i exili d’un grup de dones artistes i intel·lectuals de la generació del 27 que van ser silenciades.     La dansa professional també arribarà a la Sala Matilde Salvador els dies 21 i 22 de març, de la mà de la Compañía Improvisada, amb  l’espectacle ‘Vida’, un diàleg entre el masculí i el femení mitjançant el cos més enllà del gènere. I després d’aquest espectacle, prosseguiran les coreografies amb el Festival Dansa València, ja que La Nau serà una de les seus entre els dies 10 i 13 d’abril.     A l’abril es programaran dos muntatges més: ‘L’alegria està ací dins’ (dies 18 i 19) de   la companyia valenciana La Família Política (antiga Lupa Teatre), una producció que indaga sobre el sentit de la vida i la cerca de la felicitat, i ‘Midnight’, amb La Trinxera (dies 25 i 26), una producció per a reflexionar sobre la mateixa persona del dramaturg valencià i exalumne de la Universitat de València Carles Sanchis.     Els mesos de maig i juny s’han programat les mostres dels tallers teatrals que al llarg de tot el curs promou l’Aula d’Arts Escèniques de la Universitat de València en el seu vessant més formatiu. A més, tindrà lloc l’Erasmus Scene European Festival, organitzat per la Fundació General de la Universitat de València i Escena Erasmus amb el finançament del Programa Erasmus+ de la Unió Europea (del 21 al 25 de maig), en què es presentaran les produccions de les diferents universitats europees que disposen d’una seu teatral Escena Erasmus. Una setmana després (del 29 de maig a l’1 de juny), Escena Erasmus de la Universitat de València presentarà a La Nau el seu últim muntatge, ‘La gran final’, que, com tots els anys, després de la seua estrena, recorrerà diferents poblacions valencianes a través del programa ‘Les Petites Europes’, posat en marxa juntament amb l’Àrea de Cultura de la Diputació de València.     La programació d’aquest curs conclourà amb un plat fort: la Biennal de Teatre Universitari de la Xarxa Vives, un festival en el qual la vintena d’universitats que integren aquesta xarxa intercanviaran experiències, a més de presentar les seues últimes produccions.     Totes les obres comencen a les 19:30 hores i les entrades, a dos euros, poden adquirir-se a La Tenda del Centre Cultural La Nau i dels campus universitaris, o bé, en línia (http://www.latenda.es/entrades).
L’espectacle també es va representar els dies 5 i 7 de desembre.  L’argument de l’obra, ambientada a la ciutat de Nova York (1957), tracta sobre els membres d’un jurat, format per homes i dones, que reben l’encàrrec de jutjar un adolescent que ha estat acusat d’haver matat el seu pare. Dels dotze membres, onze estan convençuts que l’acusat és culpable de l’assassinat, però una membre del jurat creu en la seua innocència. A poc a poc es van descobrint les misèries dels seus companys. ASSAIG revisa el  text original ‘Twelve Angry Men’ de  Reginald Rose i a partir de la pregunta: “I si part del jurat foren dones?” arriben a la conclusió que tant homes com dones cauen en els mateixos errors. Segons el director d’ASSAIG i d’aquest espectacle, Pep Sanchis, “l’obra tracta de reivindicar la justícia i reflectir què passa en l’ésser humà perquè siga just o injust”. Amb tot, conclou que la hipocresia continua, després de 60 anys, ja que l’estrena original va ser el 1957. Pep Sanchis destaca la qualitat i el treball dels actors i les actrius, i en aquest sentit assegura que el grup de teatre de la Universitat de València “es troba en un moment àlgid per oferir a la societat un treball universitari de molt bona qualitat”, i afirma que “el punt d’interpretació que es veurà a l’escenari ha arribat a un nivell molt alt”.
Inaugura la proposta dimecres dia 25 d’octubre, Hongaresa de Teatre amb ‘María La Jabalina’. En una espècie de teatre document, Lola López dóna veu a una miliciana anarquista nascuda en Port de Sagunt i afusellada per la dictadura en 1942. L’exercici de memòria està realitzat amb diferents llenguatges escènics que es combinen per a enriquir la posada en escena de l’espectacle. La dramatúrgia està construïda a partir de l’estètica documental, sustentada en informació autobiogràfica, i l’estètica lírica, amb el suport de poemes d’Albert Camus, Federica Montseny, Paca Aguirre, César Vallejo… El 26 d’octubre, pren el relleu Pilar Martínez en ‘Las madres presas’. El monòleg adapta un text autobiogràfic de Manuela Ortega on l’autora rememora l’episodi que va canviar per sempre la seua vida: l’entrada a la presó de la seua mare per encobrir els maquis. Aquest cruel capítol de la postguerra és un homenatge a totes aquelles dones amb un sentit innat de la dignitat que van fer de la perseverança un manifest de resistència revolucionària. Finalment, Crit Companyia de Teatre planteja el 27 d’octubre, en ‘Miguel Hernández, después del odio’, un viatge a través de la vida i l’obra del poeta d’Oriola. El muntatge es caracteritza per una exquisida sensibilitat cap a la poesia, una sòlida interpretació i un ric acompanyament musical en directe. El muntatge consta de tres actors que viatgen a l’ambient social i cultural de l’Espanya del període. En escena apareixen més de 15 personatges, des de Lorca a Neruda. “El teatre pot aportar emoció i reflexió per a cicatritzar les ferides encara obertes. Tal vegada és més fàcil reflexionar des de l’emoció, des de les històries quotidianes, aquelles que tenen nom i cognoms. Com diu Juan Mayorga el teatre és el lloc idoni per a examinar el món amb ull crític”, considera el director artístic de Teatre Escalante, Josep Policarpo. Aquesta edició, la proposta es trasllada al mes d’octubre a fi de coincidir amb el Congrés internacional d’estudis històrics sobre la Guerra Civil espanyola, organitzat per la Universitat de València i la Delegació de Memòria Històrica de la Diputació, i destinat a reflexionar i debatre sobre diferents aspectes del conflicte que va viure el nostre país entre 1936 i 1939. Totes les obres comencen a les 19.30 hores i les entrades, a dos euros, poden adquirir-se al Claustre de La Nau.  Tota la programació de l’Aula d’Arts Escèniques de la Universitat de València es pot consultar ací.
Aquesta activitat ha estat possible gràcies al fet que el projecte Escena Erasmus, amb seu a la Universitat de València i en què participen estudiants Erasmus, ha estat distingit en l’última convocatòria d’ajudes del programa Erasmus+ de la Unió Europea. Això permetrà a més que aquesta acció, Erasmus+ Scene Network, liderada des de València per la Fundació General de la Universitat de València, també es porte a cap a les universitats de Pàdua (Itàlia) i  Marburg (Alemanya), sòcies del projecte.   A través d’aquesta col·laboració entre la Universitat de València i CEAR, un grup de persones refugiades formarà part del repartiment d’actors d’Escena Erasmus al llarg d’aquest curs acadèmic. A partir del novembre començarà el taller de formació actoral juntament amb els estudiants de la Universitat de València i els estudiants Erasmus seleccionats en aquesta convocatòria. El grup Escena Erasmus d’enguany culminarà la seua formació amb un espectacle final que serà representat en diferents llocs, entre els quals els de la Gira de les Petites Europes, que visitarà l’estiu que ve diverses localitats valencianes. D’aquesta manera, gràcies a aquesta ajuda europea, el grup d’Escena Erasmus encara serà més divers enguany. Si fins ara conformaven el grup estudiants Erasmus i estudiants de la Universitat de València, ara se’ls uniran actors refugiats i immigrants. Tots aprendran idiomes, usant el teatre com a vehicle d’intercanvi. I aquesta acció no solament es farà a València sinó que es portarà a les seus d’Alemanya i Itàlia. A la reunió d’aquest matí han assistit el vicerector de Cultura i Igualtat de la Universitat de València, Antonio Ariño; el responsable de CEAR València, Jaume Durà; el gerent de la Fundació General de la Universitat de València, Cristóbal Suria; i dos dels coordinadors d’Escena Erasmus, Daniel Tormo i Anna Marí, de la companya valenciana de teatre CRIT. Escena Erasmus va ser guardonada el 2011, l’any de la seua creació, amb el premi europeu Carlemany de la Joventut per fomentar el sentiment compartit d’identitat europea a través del teatre. Escena Erasmus, a Pàdua  La concessió del projecte europeu Erasmus+ Scene Network, liderat des de València per la Fundació General de la Universitat de València, implica reunions entre els tres socis: la Universitat de Marburg, la Universitat de Pàdua i Escena Erasmus de la Universitat de València. Totes les seus aprofitaran aquest curs no solament el potencial creatiu de la comunitat Erasmus i dels estudiants locals sinó que, per primera vegada, incorporaran persones refugiades. Els dies 23 i 24 d’octubre, l’equip coordinador de València viatjarà a Pàdua per preparar el curs acadèmic. S’abordaran assumptes de funcionament i gestió, a més de celebrar un dia de portes obertes per donar a conèixer el projecte teatral entre la comunitat universitària local. El mes de juliol passat es va fer una reunió a Marburg amb la mateixa finalitat. Cal destacar que Erasmus+ Scene Network va ser el projecte més ben puntuat de la UE de tots els que es van presentar a la convocatòria espanyola del 2016. La singularitat del projecte està en l’oportunitat de fomentar l’intercanvi internacional a través de les arts escèniques i la capacitat per exportar el model Escena Erasmus a uns altres països en els quals ja s’ha implantat.
La programació va arrancar el dia 16 d’octubre, amb la Mostra de Teatre del Festival de Benvinguda de la Universitat de València, que acull el Centre Cultural La Nau del 16 al 23 d’octubre. Sis espectacles de diferents universitats conformen la programació d’aquest cicle organitzat per l’Aula i el Servei d’Informació i Dinamització (Sedi) de la Universitat de València. L’obra amb la qual arranca el festival és ‘Guerra!’, d’Albert Martínez Artero, una lectura dramatitzada del text guanyador de l’última edició dels Premis Universitat de València d’Escriptura de Creació. En el cicle participen altres universitats com la Universitat Autònoma de Barcelona (dia 17), la Jaume I (dia 18), Col·lectiva Imaginària de la Universitat de València (dia 19), l’Escola Superior d’Art Dramàtic de Múrcia (dia 20), i la Universitat de Guadalajara de Mèxic, amb la qual conclou la Mostra de Teatre Universitari, el dilluns dia 23, amb un muntatge basat en la música més representativa de Mèxic i la seua cultura. D’altra banda, del 25 al 27 d’octubre, les companyies professionals de teatre tenen el seu espai a la Sala Matilde Salvador, a través del Cicle Memòria Històrica, organitzat pel Teatre Escalante-Diputació de València. La programació comença el dia 25 amb ‘María la Javelina’, per l’Hongaresa Companyia de Teatre, una obra on l’actriu Lola López dóna veu a una miliciana anarquista nascuda al Port de Sagunt i que l’any 1942 es va convertir en l’última dona afusellada pel franquisme. Després d’aquest espectacle, ‘Las Madres Presas’ (dia 26), dirigida i interpretada per Pilar Martínez, a través d’un text autobiogràfic de Manuela Ortega, que rememora la vida de dues dones empresonades durant la postguerra franquista, una d’elles la seua mare, que des de la presó van aconseguir unir als seus quinze fills per dirigir la seua educació. Tanca aquest cicle el dia 27, ‘Miguel Hernández después del odio’ de Crit Companyia de Teatre, un muntatge que planteja un recorregut per la vida i obra del poeta d’Oriola. En el mes de novembre la programació de l’Aula combina espectacles de dansa,  amb obres com ‘Sígueme’, de la Companyia malArte (dia 8 i 9) i un espectacle de videodansa en el Col·legi Major Rector Peset (dia 29), amb espectacles-homenatges a l’autor teatral Carles Arniches i a la filòsofa María Zambrano. El primer tindrà lloc els dies 15 i 16 d’octubre amb ‘El Método Górrizt. El musical’, una versió de Juan Luis Mira, per Teada Teatre per a commemorar el 150 aniversari del naixement d’Arniches, a través d’una comèdia musical. El segon, els dies 29 i 30 d’octubre, a càrrec de la companyia Nebel Teatre, que reconstruirà l’etapa de l’exili de Zambrano, una de les intel·lectuals més famoses del segle XX. També s’ha programat aquest mes un espectacle sobre la problemàtica social dels abusos sexuals a la infantesa: ‘No se lo digas a nadie’, de Victoria Enguídanos (dies 22 i 23). Per a concloure la programació d’aquest primer trimestre, ASSAIG, Grup de Teatre de la Universitat de València estrena producció el mes de desembre. El dia 4, el grup teatral de la Universitat, dirigit per Pep Sanchis interpreta ‘Una duda razonable’, basado en l’obra dramàtica ‘Dotze homes sense pietat’ de l’autor nord-americà Reginald Rose.  Després de la presentació d’aquest nou espectacle s’han previst per a aquest mes dues produccions més: ‘Como si el fuego no fuera contigo’, de Mafalda Bellido, per La Figuranta Teatre (dies 13 i 14) i NADAdora, per EnÁmbar Dansa, de Cristina M. Gómez (dies 20 i 21 de desembre). Totes les obres comencen a les 19.30 hores i les entrades, a dos euros, poden adquirir-se a La Tenda del Centre Cultural La Nau i dels campus universitaris, o bé, en línia a la web de La Tenda.
L'actuació de la Capella i l’Escolania del Misteri d’Elx tindrà lloc a les 22:30 hores i les entrades (3 euros) es poden adquirir amb antelació a través de la pàgina web: http://www.latenda.es/entrades. Excloent les representacions de la Festa a la basílica de Santa Maria d’Elx, els concerts del Misteri són la forma més adequada d'acostar-se a aquesta obra, a més de permetre el coneixement del seu text i música, així com d'altres elements de la representació. L'espectacle inclou una selecció dels millors motets i escenes cantats en el mateix ordre de la representació original i constitueixen un concert coral que dura uns vuitanta minuts i que resumeix de manera comprensible la trama, la música i l'escenificació de l'obra original, que per tradició solament es representa completa a Elx. A més, per al seguiment visual de l'obra, s'ha instal·lat al Claustre una pantalla de suport que permetrà associar la música del concert a les escenes corresponents perquè el públic se senta instal·lat a la basílica de Santa Maria d'Elx. Una manera per captar i comprendre l'obra en íntegrament i de visualitzar les tramoies originals del segle XV-XVII, les quals, per estar construïdes a la mesura de l'església il·licitana, són impossibles d’exportar. Diverses ciutats han acollit aquests concerts fora de la basílica de Santa Maria d’Elx amb gran èxit i afluència de públic: la catedral de Toledo (1975), la catedral de València (1986), la seu de la UNESCO a París (1999), la catedral de Palma de Mallorca (2007), la basílica del Pilar de Saragossa (2008) o la basílica de Santa Maria la Major de Roma (2009), entre altres ciutats.
El projecte pretén posar en valor les seus locals d'Escena Erasmus organitzades en aquestes tres ciutats i aprofitar el potencial creatiu de la comunitat  Erasmus i dels estudiants locals  per realitzar un procés de treball sobre la didàctica del teatre en grups multiculturals, la reflexió constant de l'Europa actual a través de les dramatúrgies i la intervenció artística d'integració d'altres cultures diverses a les europees.  Erasmus+ Scene Network presenta un calendari de treball de dos cursos acadèmics. En aquest primer curs acadèmic s'han realitzat les trobades transnacionals de València i de  Marburg, on s'ha dissenyat el manual de treball per a la futura xarxa Erasmus Scene Network i on s'han  establert les diferents línies artístiques i de gestió que es conclouran l’any vinent en una gran trobada cultural internacional a la ciutat de València.  A l'acte, hi van assistir: el gerent de la Fundació General de la Universitat de València, Cristóbal Súria, la directora de l'Oficina de Relacions Internacionals de la Universitat de Marburg, Christina Böhle, la delegada del rector per a la Promoció de les Arts Escèniques de la Universitat de Pàdua, Caterina Barone, els directors de la companyia de teatre CRIT, Anna Marí, Daniel Tormo i Josep Valero, i els coordinadors de la seu Dramarasmus Marburg, Matthias Hauk i Romy Semler. Cristóbal Suria, gerent de la  Fundació General de la Universitat de València, capdavantera d'aquesta acció Erasmus+, va recordar que aquest projecte “va ser el millor puntuat de tots els que es van presentar a la convocatòria espanyola del 2016”. I va valorar molt positivament l'oportunitat que ofereix en l'àmbit de la  creació escènica, “per les seues capacitats de cohesionar les seus locals d'Escena Erasmus ja existents als  països representats i perquè serà capaç de reflexionar de  manera pràctica sobre les noves realitats europees que viuen a hores d’ara les nostres societats”,  en referència a l'objectiu d'implicar en les produccions artístiques diferents ONG dedicades a l'àmbit dels drets humans. La trobada de Marburg continuarà fins aquest divendres. No solament s’hi traçaran les línies mestres del projecte per a l'any que ve sinó que es promocionarà el projecte Escena Erasmus entre el col·lectiu universitari a través de tallers i  trobades amb els professors de València, Marburg i Pàdua. La propera trobada transnacional es farà a la ciutat de Pàdua el pròxim mes de setembre.
En l’àmbit formatiu, l’Aula d’Arts Escèniques ha estat possible en part gràcies a la col·laboració de l’Institut Valencià de Cultura, que cedirà part de les seues instal·lacions a l’edifici Rialto per acollir les classes de dansa dirigit a l’alumnat de la Universitat. La presentació de l’Aula d’Arts Escèniques ha tingut lloc hui a la Sala Gonzalo Montiel del Centre Cultural La Nau en una roda de premsa amb les intervencions del vicerector de Cultura i Igualtat de la Universitat de València, Antonio Ariño; Laura Monrós directora de l´Aula d’Arts Escèniques de la Universitat i Roberto García, direcció adjunta d’Arts Escèniques de l’Institut Valencià de Cultura. Amb plena voluntat de treballar en el món de la dansa de manera continuada i de donar a conéixer la dansa no només com un art i un espectacle, sinó també com un mitjà de creixement, sorgeix aquesta nova àrea de dansa de la Universitat de València. L’activitat de l’Aula d’Arts Escèniques s’estructura en tallers impartits per mestres i coreògrafs professionals -per als pròxims dos anys Yoshua Cienfuegos i  Maynor Chaves, que a més d’ensenyar dansa a l’alumnat de la Universitat, aprofundiran en la creació d’espectacles-mostra així com en altres àrees de la creació artística: la producció i la gestió d’arts escèniques, creació de vestuari, escenografia, dramatúrgia... En aquest punt, l’àrea de dansa col·laborarà amb alumnes d’altres departaments de la Universitat o altres escoles en aquestes disciplines, com ara l’ESAD, l’Escola de Disseny o el Conservatori Superior de Música de València. A part dels tallers i les mostres, l’Àrea de Dansa promourà la dansa dins de la Universitat de València més enllà del caire formatiu, ja siga a través de xarrades, conferències, programació d’espectacles de dansa i vídeo-dansa a la Sala Matilde Salvador de La Nau oberts per a tot el públic. Tant Antonio Ariño com Roberto García s’han felicitat perquè la Universitat haja fetel pas de constituir una secció de dansa pròpia, perquè si bé ja programava espectacles i donava suport a festivals, estimular la creativitat artística és una de les funcions indefugibles de les universitats que són també, segons ha recordat Ariño, “laboratoris d’innovació cultural a més d’estimular la raó crítica i la divulgació científica”. “L’aposta per la dansa esdevé una actuació per crear ciutadans sensibles, a més de crítics, altra de les grans missions de la Universitat”, ha afegit García.   El Rialto, com a espai de dansa  Aquest matí s’ha formalitzat la col·laboració amb l’Institut Valencià de Cultura per la qual des de la Direcció Adjunta d’Arts Escèniques, s’ha establert que se cedeix una aula de l’edifici del Teatre Rialto, per a la realització de les classes de dansa de l’Aula d’Arts Escèniques de la Universitat de València, en un horari de 18 a 20 hores, els dimarts i els dijous, del 17 d’octubre de 2017 fins al maig del 2018. D’acord amb Laura Monrós, l’objectiu és incorporar la dansa a la Universitat, com hi ha d’altres disciplines artístiques (teatre i música) entre l’alumnat de la institució. La proximitat de l’edifici Rialto i el Centre Cultural de la Nau de la Universitat de València és de vital importància per al bon desenvolupament del treball i el sorgiment de sinergies de col·laboració entre els dos organismes.
La programació de teatre de la Universitat se suma als actes desenvolupats per la institució amb motiu del 80 aniversari de València com a capital de la República amb dues obres: ‘La carta (1931 – 1941)’, de la companyia L’Últim Toc Teatre (dies 8 i 9 de febrer), i ‘Prohibida la reproducción’, de la Col·lectiva Imaginària i l’Aula de Teatre de la Universitat (15 i 16 de febrer). Dirigides per Ramon Moreno i Inma Garín, respectivament, les obres utilitzen documents personals com a base real, així com el guió de l’exiliat dramaturg José Ricardo Morales, i precisament homenatgen el primer aniversari de la seua defunció.  Ja en abril, ‘El teatro español sacado a la luz de la tinieblas de nuestro tiempo’ (dies 26 i 27), per la seua banda, presenta una ucronia imaginada per l’escriptor Max Aub en la qual la Guerra Civil mai no s’ha esdevingut i la Segona República continua vigent. La peça està dirigida per Francisco Alberola per a la companyia Quijada Qaín Teatro.  La programació de l’Aula de Teatre de la Universitat combina espectacles experimentals i de companyies joves, amb la visita d’artistes de renom. En aquest quadrimestre destaca la presència de l’actriu Lola Moltó que, a les ordres de Manuel Maestro i Victoria Salvador, participa en ‘Assumpció’ (dies 22 i 23).   La dansa també hi ocupa un lloc destacat amb una sessió de videodansa al febrer amb Rafael Ricart (Contactart - Acciones Artísticas Contemporáneas), que també estarà present en març i en abril. Primer, amb la participació del coreògraf Toni Jódar, en un espectacle que il·lustra un recorregut històric per a l’evolució de la dansa, i ja en abril La Nau serà una de les seus del festival Dansa València, que en el seu 30 aniversari pretén reunir professionals tant nacionals com internacionals per a gaudir de la dansa durant quatre dies.  El teatre clàssic també té el seu espai en la programació amb obres com ‘Antígona’ (dimecres 8, dijous 9 i divendres 10 de març), representada per Komos, una companyia teatral dirigida pel professor Miguel Navarro i formada per alumnes d’instituts de secundària, amb múltiples guardons, el més recent, el Primer Premio Nacional de Tragedia en l’XI Concurs del Ministeri d’Educació, Cultura i Esport, aconseguit aquest mes de gener.  El teatre com a via cap a la sensibilització social també forma part de la programació. En aquest sentit, Metges Sense Fronteres interpretarà el muntatge ‘Seguir amb vida’ (dia 31 de març), com a part d’una campanya impulsada per l’ONG amb el mateix nom i en el qual participen 10 actors en un espectacle amb música realitzat a través dels testimoniatges i entrevistes a diversos membres de l’organització mèdica. Com cada any, el curs acabarà en maig amb les mostres de teatre dels grups de la Universitat de València dels diferents nivells.  Programació completa Entrades
Freire interpretarà el seu text ‘Abril en Estambul’, i  Fernando Marías ‘Esta noche moriré’, de Qy Bazo, dirigides per Vanessa Monfort, i a continuació es realitzarà una trobada dels autors amb el públic sobre ‘La noche en Villa Diodati’, amb Freire i Marías.  Hijos de Mary Shelley és una companyia d’autors i intèrprets del teatre, la narrativa, la música o les arts audiovisuals i units per la seua fascinació cap al gènere fantàstic. El novel·lista, editor i ara productor Fernando Marías va iniciar aquest projecte inspirant-se en aquella nit de tempesta llegendària de 1816 en la qual un grup d’escriptors —Lord Byron, Percy Shelley i Mary Shelley— es van reunir i van jugar a idear històries de terror, precisament en Vila Diodati. El terror, el món fantàstic i gòtic són expressions de la solitud de l’ànima humana que van inspirar als autors de fa dos-cents anys i inspiren aquesta companyia. D’aquella reunió va sorgir ‘Frankenstein o el modern Prometeo’, de Mary Shelley. Segles després, i sota la direcció de la també novel·lista i dramaturga Vanessa Montfort, aquest nou grup de creadors convertit en companyia ha decidit homenatjar-los, reunint-se per a posar paraula, música, carn i veu a noves històries, aquesta vegada sobre l’escenari. Així sorgeix la companyia teatral Hijos de Mary Shelley, la primera a Espanya dedicada al teatre fantàstic. La companyia aposta per un teatre despullat d’efectisme i sustentat en l’emoció i en l’elecció acurada de les seues matèries primeres: text, música, interpretació, llum i so. El resultat d’una posada en comú en la qual actors, músics, autors, dissenyadors i direcció s’alien des del primer moment, encarregant textos especialment concebuts per a cada espectacle, treballant les obres en conjunt, tot amb l’objectiu de brindar-li un espai a la fantasia com a gènere teatral. Entrades: http://fguv113.uv.es/tenda/entrades/entrades_teatres.php
Brigadistes, voluntaris i temes de reflexió “El culpable de tot açò sóc jo”, explica Toni Tordera, director de l’espectacle. “Sempre m’havia interessat el tema dels brigadistes. Que vingueren ací voluntaris de cinquanta-quatre països és impressionant. I últimament m’havia anat arribant informació per diverses vies de les dones brigadistes i de tots els hospitals que es van muntar en les nostres comarques: a Ontinyent, a Alcoi, a Benicàssim... Per això he centrat l’obra en les dones”. Però 1936-2055. La Guerra Civil Europea ha empezado no es limita al passat. “Parlem de brigadistes, però no des de la nostàlgia i la memòria històrica, sinó mirant al futur: parlem del 1936 però també del 2055, dels voluntaris actuals”, diu Tordera. “No és una obra sobre el passat, sinó que actualitza la figura de les brigadistes. Parla de la situació actual a Europa i sobre què podem fer des de la nostra generació per a trobar solucions”, apunta Luca Garcia, un estudiant belga de Filologia Espanyola i Anglesa que participa com a actor. “Parlem dels refugiats, i també de les persones voluntàries, de la solidaritat i l’ajuda internacional”. “Alguns països europeus s’estan tancant als de fora, no els agrada el que és diferent. L’obra intenta, precisament, demostrar que allò diferent no és roín i que la diversitat és riquesa per a tots”, rebla Stefano D’Ippolito, italià i també estudiant de Filologia. El resultat és una posada en escena que ocupa diversos espais del Centre Cultural La Nau. “Els espectadors comencen a la capella, on representem el món dels brigadistes, passen per la sagristia, on trobaran imatges impactants, i una volta entren al teatre, els situem en l’actualitat”, explica Toni Tordera. “L’obra és de creació pròpia, tot i que he partit d’alguns textos ja existents, com ara fragments d’obres d’Èsquil o de Shakespeare, però adaptats a temes actuals, i altres que hem encarregat a autors valencians joves. En general, la part creativa i artística ha estat a càrrec de professionals valencians, i els actors i actrius són amateurs”.  Experiència internacional damunt l’escenari L’obra s’ha muntat en un temps rècord: poc més d’un mes. Tot l’estudiantat Erasmus de la Universitat de València va rebre informació sobre el càsting, que es va fer a mitjan octubre. S’hi van presentar unes cent vint persones i finalment es va seleccionar una vintena de participants, “dels quals hi ha cinc o sis locals, i la resta són tots estudiats internacionals”, diu el director. “Ha estat molt estressant perquè hem muntat l’obra en poques setmanes, i això vol dir que hem tingut assajos pràcticament tots els dies, però l’experiència és fantàstica”, diu Mara Hold, que és d’Alemanya, estudia Medicina i mai no havia fet teatre abans. També ho ha gaudit molt Pilar Serral, una estudianta valenciana de seixanta-tres anys que cursa l’itinerari de ciències socials de La Nau Gran: “Jo era professora de secundària i havia fet teatre amb el meu alumnat, però sempre m’havia quedat amb les ganes d’actuar. Em vaig presentar i em van agafar perquè hi havia un paper per a una persona major. Només tinc una escena i és molt curteta, però m’agrada molt tot l’ambient del teatre, veure com ho preparen, com es munten les escenes, com es munten les llums. Ho estic passant molt bé”. L’experiència, a més, és molt profitosa per a l’aprenentatge de la llengua. “M’ha servit moltíssim per a millorar el meu nivell d’espanyol. Jo no em pensava que seria capaç d’improvisar en una llengua que no fóra la meua, i ara ja ho puc fer”, diu Mara Hold. Les diferències de nivell de coneixement de l’idioma esdevenen, a més, motiu de cohesió i d’ajuda dins del grup. “És molt divertit i una experiència enriquidora per a tothom. Com que hem de fer un esforç per a entendre’ns, perquè no dominem bé l’idioma, crec que tots ens escoltem més i hi ha molta col·laboració, molt de treball en equip, un veritable desig de parlar i d’entendre’ns, que és al cap i a la fi l’objectiu d’Escena Erasmus”, diu Stefano D’Ippolito.   Escena Erasmus, un projecte de prestigi Aquest estudiant italià és un dels participants més entusiastes d’Escena Erasmus, fins i tot des d’abans de vindre. “A l’hora de triar on anar d’Erasmus, com que els meus professors a Milà saben que m’apassiona el teatre, i allà en faig de manera amateur, em van recomanar de vindre a la Universitat de València precisament per aquest projecte d’Escena Erasmus. Desitjava moltíssim passar el càsting i va ser una gran alegria ser seleccionat”. A Adina Schulz, alemanya i estudianta de Ciències Polítiques i Llengua Espanyola, li ha sorprés la qualitat del projecte: “Jo pensava que seria un grup de teatre molt més aficionat, com els que hi ha a les universitats alemanyes, i no un projecte tan professional i amb tant de reconeixement. Va ser en veure tot el muntatge del càsting que em vaig adonar de com de gran és tot açò”. Toni Tordera, que a més de dirigir aquest últim espectacle va ser el creador d’Escena Erasmus, es mostra molt satisfet amb el resultat. “Jo era professor de Filologia Espanyola i tots els anys algun erasmus em preguntava si no hi havia un grup de teatre on poguera participar. I com que no n’hi havia, vaig pensar que la solució era crear-lo. Així va nàixer Escena Erasmus, i només un parell d’anys més tard, el 2011, ens van donar el Premi Cultura del Parlament Europeu, que va ser un recolzament molt important. I ara ens trobem que hi ha gent que tria la Universitat de València per aquest projecte!”, explica amb un gran somriure. Més enllà de l’idioma i del que aporta participar en un muntatge teatral, Escena Erasmus ofereix l’ocasió de conéixer de prop persones de diverses nacionalitats. “Jo m’he adonat que sé molt poc sobre cultures que tenim a la vora. Per exemple, una companya de l’obra és de Portugal i jo fins ara no sabia quasi res del seu país, tot i que no està tan lluny del meu”, diu el belga Luca Garcia. “En els grups de teatre sovint es creen vincles molt forts, és com una família. I en aquest cas és això però amb unes dimensions molt grans, perquè cadascú és d’un país. De sobte tenim la sensació que el món és casa nostra”, afirma Stefano D’Ippolito.   Entusiasme com a garantia de qualitat Amb tots aquests elements s’ha estrenat 1936-2055. La Guerra Civil Europea ha empezado, que encara es pot veure dijous i divendres a les 19:30 hores. El muntatge, amb paraules del director, ha estat tot un repte, però el resultat és convincent: “El procés ha estat una bogeria. Alguns tenen molt poquets coneixements d’espanyol. Han d’anar a classe i els horaris són complicats. Crec que no hem assajat cap dia amb tot el grup, perquè sempre falla un o altre. I molts no tenien cap experiència teatral. Però, a canvi, tenen un entusiasme i una generositat que compensen tota la resta. I al cap i a la fi, Escena Erasmus és això”.
L’espectacle aborda els conflictes i problemes de l’Europa actual, però posa la mirada al 1936, en concret en el moment en què València era capital de la República i les dones brigadistes van tenir una importància especial. El nou muntatge traça un paral·lelisme entre les dones d’aquell  moment i la joventut enrolada en ONG a l’actualitat. El Centre Cultural La Nau va acollir la conferència de premsa de presentació de l’obra, amb Antonio Ariño, vicerector de Cultura i Igualtat, d’Abel Guarinos, director de CulturArts, el director de l’espectacle, Antoni Tordera i un dels directors del projecte Escena Erasmus, Josep Valero.  L’espectacle, que té una durada aproximada de 90 minuts, s’inscriu en el programa d’activitats amb què la Universitat de València, a través del Vicerectorat de Cultura i Igualtat, commemora el 80 aniversari de la proclamació de València com a capital de la Segona República i que té la col·laboració de diverses institucions, entre les quals hi ha la Direcció General de Cultura de la Conselleria de la Generalitat Valenciana, de CulturArts Teatre i Dansa, de la Regidoria de Joventut de l’Ajuntament  de València i de l’Aula de Teatre de la Universitat de València.  Durant les seues intervencions, tant el vicerector de Cultura com el director de CulturArts van subratllar la importància de donar suport a projectes com aquest que intenten fer memòria històrica i comprometre amb els problemes més actuals. “La pregunta que podríem fer-nos a través de l’espectacle és on són ara aquells brigadistes internacionals i segurament podríem posar la mirada en els joves i els estudiants Erasmus que promouen una Europa internacional i oberta contra els populismes”, ha assenyalat Ariño. El director del projecte Escena Erasmus, Josep Valero va manifestar que amb aquest espectacle pretenen reivindicar una altra Europa, l’Europa de les persones, enfront d’aquella que ens imposen els mercats, temàtica que ha esdevingut distintiva d’aquest projecte i que ja va inspirar altres espectacles anteriors. “El punt de partida irrenunciable és la memòria, però és una indagació sobre el futur i volem provocar al públic amb un títol que al·ludeix al fet que la guerra civil acaba de començar”, ha explicat Antoni Tordera, director d’un espectacle. Un total de 20 actors i actrius (estudiants Erasmus d’un càsting de 120), més de 20 seqüències i un edifici de la Nau “ocupat” per l’escenografia  per a aquest nou espectacle, ja que encara que es representa a la sala de teatre de l’edifici (sala Matilde Salvador), la Capella de la Sapiència recrea un hospital de guerra i el Claustre acull també diverses instal·lacions, entre les quals s’ha reservat un espai per a les ONG durant la representació de l’obra de teatre. L’espectacle començarà a la Capella i les 60 persones que podran assistir diàriament seran conduïdes a la Sala Matilde Salvador pel repartiment.  En la seua ja dilatada trajectòria, el projecte Escena Erasmus de la Universitat de València es fonamenta en la creació teatral amb estudiants Erasmus que estudien a la institució, seleccionats cada any mitjançant càsting, amb espectacles que s’han exhibit per Espanya i, des del 2014, pels pobles petits valencians (programa ‘Les Petites Europes’). Escena Erasmus és una iniciativa gestionada per la Companyia de Teatre CRIT que, entre altres, va merèixer el 2011 el Premi Europeu Carlemany de la Joventut atorgat pel Parlament Europeu per a la promoció de la joventut a escala europea a través de la cultura.
A través d’aquests premis, AVETID reivindica la importància de les arts escèniques com a eina de comunicació i de motor de canvi i en ells es distingeix tant actituds com a trajectòries professionals.  Entre els premiats en aquesta edició destaquen dos guardons per a la Universitat de València. A ASSAIG, Grup de Teatre de la Universitat de València, dirigit per Pep Sanchis. El Grup de Teatre de la Universitat va nàixer amb l’objectiu de fer teatre en valencià i durant els seus 25 anys de formació, recerca i promoció de les arts escèniques més de 1.000 alumnes han passat pels seus tallers o han format part dels més de 30 espectacles, alguns d’ells reconeguts amb diferents premis. A més, ASSAIG ha esdevingut una plataforma de la professionalització de molts intèrprets i companyies actuals valencianes. Manuel Cuadrado, professor del Departament de Comercialització i Recerca de Mercats de la Universitat de València, ha sigut distingit amb el Premi Estimat que lliura AVETID. Aquest guardó es lliura a aquella persona o institució que més destaca per la seua estima desinteressada cap al món del teatre i el circ valencià.
Del 18 al 28 d’octubre tindrà lloc, a la Matilde Salvador, la XXI Mostra de Teatre Universitari, organitzada per l’Aula de Teatre de la Universitat de València, en la qual, per primera vegada, es farà la lectura dramatitzada del text guanyador dels Premis Universitat de València d’Escriptura de Creació en la modalitat de teatre. Durant aquests dies també es representaran espectacles d’altres universitats (Rovira i Virgili,  d’Alacant i Miguel Hernández) i de diferents gèneres. Així, s’ha programat, per exemple, un espectacle de dansa. L’Aula de Teatre de la Universitat, dirigida per Laura Monrós, comença aquest curs amb obres heterogènies en les quals els muntatges de caràcter experimental conviuen amb textos clàssics en commemoració a Cervantes i Valle Inclán, i estrenes de companyies valencianes. Novembre començarà amb dos muntatges d’IETM (Internacional Network for Contemporary Performing Arts -IETM), els dies 2 i 4 d’aquest mes, coincidint que València serà durant aquests dies la seu del plenari de tardor d’una de les xarxes internacionals d’arts escèniques contemporànies més importants d’Europa. Durant aquest mes també s’oferiran espectacles de dansa, una novetat de la programació d’enguany. A La Nau, els dies 9 i 10 de novembre, es farà un espectacle de butoh, que és el nom utilitzat per referir-se a un ventall de tècniques de dansa japonesa creades el 1950 després de la commoció dels fatídics bombardejos atòmics sobre Hiroshima i Nagasaki, i al Rector Peset hi haurà una projecció de vídeo dansa, unes produccions de dansa pensades ex profeso per ser vistes en vídeo. La programació de novembre i inici de desembre inclou ‘L’embruixat’, de Ramón Valle Inclán, a càrrec d’EMT Silla, coincidint amb el fet que enguany se celebra el 150 aniversari del naixement de l’autor gallec, mestre del modernisme, l’esperpento i també del teatre. Al desembre es representaran tres obres més: ‘La guerra civil europea’ (del 12 al 16 de desembre), interpretada per Escena Erasmus i dirigida pel dramaturg Antoni Tordera, que forma part del programa d’activitats culturals de la Universitat de València per commemorar el 80 aniversari de València com a capital de la II República, ‘Dos entremeses y medio’, sobre textos de Miguel de Cervantes i Lope de Rueda, per TEADA, per commemorar el IV centenari de la mort de Cervantes, i l’’Hogar del Monstruo’, de la Compañía Hijos de Mary Shelley, que permetrà al públic compartir vetllada i dialogar amb els autors Espido Freire i Javier Marías. Tota la programació de l’Aula de Teatre de la Universitat de València a: http://links.uv.es/yrhso8s  Entrades: http://fundacio.uv.es/tenda/entrades_teatres.php
Els assistents tindran l’oportunitat de participar en diversos cursos impartits per reconeguts professionals del sector i docents del grau en Comunicació Audiovisual de la Universitat de València. Els cursos, que tenen una durada de 30 hores, es faran al Centre Cultural La Nau de la Universitat de València entre els mesos de maig i setembre. Els cursos tenen un preu reduït gràcies a la subvenció de la GVA i els títols són reconeguts en l'Espai Europeu d'Educació Superior (EEES) de la UE amb 2 crèdits ECTS. La matrícula es pot formalitzar a través del web de UV Cultura, mitjançant aquest enllaç. Les places són limitades. En aquesta edició s’ofereixen huit cursos especialitzats, des de l’escriptura per a la comèdia i la ficció sonora, fins a la producció del so professional i les possibilitats que ofereix el gènere documental o formats com el podcast. Es tracta d’una formació que inclou sessions teòriques introductòries amb professors de comunicació audiovisual de la Universitat de València (Isadora Guardia, Esteban Galán, Carlos López Olano, Yolanda Cabrera, Silvia Guillamón, Nel·lo Pellisser, Àlvar Peris i Luis Veres), i també classes pràctiques impartides per professionals de la indústria (Raúl Diego, Paco Morillas, Elena Morales, Javier Pitarch, José Pitarch, José Molins, Xavi Magro, Sergi Pitarch i Ximo Romero). Una proposta formativa que a més és reconeguda amb microcredencials, una certificació d’aprenentatge reglada pel Ministeri d’Universitats, que constitueixen una formació especialitzada per accedir a la qual no es requereixen coneixements previs. Aquests són els cursos que s’ofereixen en aquesta edició: ‘Com escriure comèdia per a l’audiovisual’ (2 de maig - 6 de juny), ‘Producció d’àudio per a mitjans audiovisuals. Aconsegueix un so professional’ (3 – 28 de maig), ‘L’era de l’àudio. Ràdio, podcasts i viceversa’ (15 de maig - 11 de juliol), Més enllà de l’afició pel cinema. Com aconseguir finançament i gestionar la teua pel·lícula’ (17 de maig – 4 de juny), ‘Cinema i realitat: la mirada documental’ (4 – 25 de juny), ‘Guió de late night i entreteniment en televisió’ (1 – 15  de juliol), ‘Escriptura i creació de la ficció sonora. Teoria i pràctica’ (2 – 16  de setembre) i ‘Edició audiovisual: de principiant a editor pro amb DaVinci Resolve’ (17 setembre – 2  d’octubre).
Cada setmana, més de cinquanta professors de diferents àrees de coneixement (Comunicació Audiovisual, Història Contemporània o Estudis Llatinoamericans, entre d’altres) pertanyents a diverses universitats espanyoles, europees i sud-americanes, així com cineastes i crítics cinematogràfics han celebrat projeccions públiques i col·loquis per analitzar les principals pel·lícules d’estrena. Les recents obres de cineastes com ara Aki Kaurismäki, Hirozaku Koreda, Wim Wenders, Pedro Almodóvar, Woody Allen, Clint Eastwood o Julia Ducornau han passat per la pantalla del cine club. Cada dijous a les 19 hores, els socis del Cine Club Babel i el públic en general tenen la possibilitat d’assistir a les propostes més interessants de la cartellera internacional, sovint recompensades en festivals de tot el món. Els diferents ponents desglossen i comenten amb els assistents els aspectes més destacats de cada pel·lícula, així com els problemes socials i polítics plantejats més rellevants.  L’aniversari es farà aquest dijous (8 de febrer) a les 19 hores amb la projecció de la pel·lícula ‘Sala de profesores’, d’Ilker Çatak. L’esdeveniment comptarà amb diversos ponents que han participat al cine club durant aquests anys. La compra d’entrades, tant per als socis com per al públic en general, es pot fer a la taquilla dels cines, situat al número 10 del carrer Vicente Sancho Tello de València.
En la presentació oficial del cicle va participar una delegació xinesa encapçalada per la subdirectora de la Filmoteca, Zhang Xuxia, que va assenyalar la importància d'una activitat que fa un recorregut audiovisual, des de la dècada dels anys 30 del segle XX fins als nostres dies. La pel·lícula que inicia el cicle “El chico león” (2021), és un exemple de les darreres tendències en l'animació xinesa. A la seua projecció, que va registrar un ple de públic amb un col·loqui posterior, es dóna veu als adolescents a través de temes com la companyonia, l'assetjament escolar i la busca d'identitat. Per al director de l'ICUV, “esta Mostra de Cinema Xinés servirà per a entendre millor la cultura, els costums i la idiosincràsia d'una civilització tan arrelada en el temps com la xinesa, a través del seu seté art, una de les manifestacions culturals que millor defineixen les nostres societats contemporànies”. En aquest cicle es podran veure quatre grans clàssics, que han deixat empremtes inoblidables en la història del cinema i de la memòria col·lectiva del país. "Àngel del carrer" (1937) i "Corbs i pardals" (1949) ofereixen un retrat realista, amb gran sentit d'humor, de la societat xinesa en temps regirats del segle passat. “Cinc flors d'or” (1959) és una interessant mirada sobre les ètnies minoritàries i “Aldarull al cel” (1961), una significativa joia de l'animació xinesa amb múltiples premis internacionals, basada en el clàssic de la literatura Viatge a l'oest . Així mateix, es presenten tres pel·lícules més de producció recent, que constitueixen un calidoscopi del cinema actual xinés. Home a la Lluna (2022), basada en el còmic homònim de l'autor coreà Cho Seok, és una fusió de comèdia i ciència ficció. El cicle es complementa amb “Cultivant estrelles” (2022), un drama amb gran autenticitat i valor humà; i “A la recerca del somni”, un documental singular que ret homenatge a nombrosos cineastes d'origen xinés.    Antic i actual alumnat de l'ICUV pot assistir gratis a les projeccions que desitgen d'este cicle de pel·lícules, enviant un correu electrònic a instituto.confucio@uv.es En la pel·lícula que es va poder veure ahir, es va completar l'aforament i no es pogueren cursar més invitacions. En la Mostra de Cinema participa també el Cineclub Babel, a càrrec del qual està el professor de la Universitat de València, Manuel de la Fuente.
El Centre Cultural La Nau de la Universitat de València es convertirà en un punt de referència per als amants del cinema i l'audiovisual a partir del pròxim mes de juliol, gràcies a l'ambiciós Pla Específic de Formació en Cinema i Audiovisual (PECA) que serà implementat per l'Aula de Cinema dins del Pla de Formació de la Generalitat Valenciana. Aquest projecte a llarg termini busca fomentar la professionalització en la indústria cinematogràfica a través d'una sèrie de tallers pràctics que abastaran diverses àrees de la creació cinematogràfica i la professionalització relacionada amb el cinema. Els assistents tindran l'oportunitat de participar en diverses formacions impartides per reconeguts professionals de l'audiovisual. Aquests tallers se centraran en disciplines clau com l'escriptura de guió, producció, direcció, cerca de finançament i distribució, així com en altres àrees d'especialització com la creació de continguts, programació cultural, ús de l'audiovisual com a eina docent i crítica cinematogràfica. La proposta formativa del PECA busca oferir a l’alumnat les eines necessàries perquè puguen emprendre les seues pròpies produccions audiovisuals sense requerir coneixements previs. A través del contacte directe amb professionals d’èxit, els participants podran compartir inquietuds, rebre formació basada en experiències laborals reals i obtindre informació valuosa per al seu desenvolupament en el camp del cinema. El primer paquet de cursos s'oferirà al juliol i setembre, abordant temes com el guió, la producció i venda de produccions independents, així com la crítica cinematogràfica i la creació de continguts per a plataformes com YouTube i altres plataformes de vídeo. Aquests cursos es presenten com una oportunitat única per a adquirir habilitats pràctiques de la mà de professionals experimentats i obrir-se camí en la indústria del cinema. Amb l'impuls del Pla Específic de Formació en Cinema i Audiovisual (PECA), l'Aula de Cinema de la Universitat de València es posiciona com un referent en la formació cinematogràfica i audiovisual, preparant a futurs talents per a fer realitat les seues pròpies produccions i contribuir a l'enriquiment del panorama audiovisual valencià. Cursos 2023 Els cursos programats per al 2023 ofereixen una formació especialitzada i pràctica en diferents àrees clau de la indústria cinematogràfica. Des de la crítica i cinematografia professional fins a l'escriptura de guions per a pel·lícules de terror, passant per l'anàlisi cinematogràfica i el desenvolupament de projectes de guió, aquests cursos brindaran als participants les eines necessàries per a sobreeixir en el camp del cinema. Aquests són els cursos que es duran a terme al llarg de 2023:
Les projeccions tindran lloc al vestíbul de la Facultat de Dret, sempre a les 17:30 hores. Es tracta d’una programació que, en paraules del director acadèmic de l’Aula, el professor Luis Pérez Ochando, “pot ser especialment interessant per a les facultats presents al Campus. Creiem que les qüestions abordades en les pel·lícules, que abasten des de l’antropologia social, la memòria col·lectiva, els drets humans o el dret internacional, poden ser d’interés per a l’alumnat general, però també per a l’alumnat interessat en l'audiovisual, que trobarà ací una selecció de títols d’extraordinària qualitat cinematogràfica”. Així, el cicle arrancarà aquest dijous, 23 de febrer, amb la projecció d’‘Honor’ (‘Namus’, Amo Bek-Nazaryan, 1925), la primera pel·lícula armènia que, malgrat el seu finançament d’origen soviètic, s’allunya de la política i se centra en la comunitat tradicional, els seus costums, la seua cultura i les seues creences, atorgant-li al film un important valor documental i antropològic. A continuació s’obrirà un debat per a indagar en la cultura tradicional armènia a càrrec de Luis Pérez Ochando i el periodista cultural Eduardo Almiñana. El dia 2 de març, Virginia Mendoza, antropòloga social i periodista, parlarà sobre la projecció d’‘El color de las granadas’ (‘Sayat Nova’, Serguei Parajanov, 1969), una història poètica, melancòlica, bella i, a vegades, críptica. D’acord amb el professor Pérez Ochando, “és una de les millors pel·lícules de la història del cinema”, que posa en relleu la capacitat de resistència i supervivència de la cultura armènia a través de la vida del músic i poeta Sayat-Nová i tota la simbologia que li acompanya. ‘Ararat’ (Atom Egoyan, 2002) és el tercer i últim títol d’aquest cicle que podrà veure’s el dia 23 de març, el qual aborda el genocidi armeni en la massacre de Van a partir del rodatge d’un film sobre aquest tema, un holocaust ja oblidat per la comunitat internacional que vol ser recordat i activar els mecanismes per a superar el trauma col·lectiu ocasionat. “Aquest film ofereix, per tant, una excel·lent ocasió de reflexionar tant sobre el genocidi i la diàspora armènia com sobre la necessitat de la memòria o els drets humans”, conclou el director de l’Aula.
Es tracta de la primera vegada en què un cicle de cinema arriba a aquest campus de la Universitat de València a través del programa Cultura als Campus, la qual pretén fer arribar tota la programació cultural de la Universitat als diversos centres i facultats dels campus universitaris (Blasco Ibáñez, Burjassot-Paterna, Ontinyent i Tarongers). El cicle està basat en les obres d'Arthur Schnitzler, metge, escriptor i dramaturg austríac conegut pel tractament del sexe i la mort i molt influït per la psicoanàlisi de la seua època. Diverses de les seues obres van ser adaptades a la pantalla gran, tant en les primeres dècades del segle XX com en les últimes. El cicle de l'Aula de Cinema arranca el dijous 2 de febrer amb la pel·lícula ‘Fräulein Else’. Un llargmetratge de 1929 del director hongarés Paul Czinner en el qual es relata amb precisió l'estil de vida de la jet set de la República de Weimar. Luis Pérez Ochando serà qui presente i modere el col·loqui d'aquesta primera projecció, que tindrà lloc en el Saló de Graus de la Facultat de Filosofia i Ciències de l'Educació a les 18.00 hores. Ana Giménez serà l'encarregada el dijous 9 de febrer de presentar el col·loqui al voltant de ‘La Ronde’, una obra del cineasta alemany Max Ophüls en la qual hi ha una sèrie d'històries creuades que parlen d'amor, seducció i sentiments. Aquesta pel·lícula es visualitzarà en el Galó de Graus de la Facultat de Filosofia i Ciències de l'Educació a les 18.00 hores. Finalment, el dijous 16 de febrer Esteve Riambau presentarà ‘Eyes Wide Shut’, una pel·lícula de Stanley Kubrick protagonitzada per Tom Cruise i Nicole Kidman en la qual es relata una història de gelosia i obsessió sexual. La projecció d'aquesta obra serà en el Saló de Graus de la Facultat de Filologia, Traducció i Comunicació a les 18.00 hores. Arthur Schnitzler Nascut a Viena en 1862, Arthur Schnitzler va ser un narrador i dramaturg que va mostrar molt d'interés per la psicologia, la mort, l'erotisme i la crisi social. Es va donar a conéixer amb obres teatrals de comèdia en les quals va mostrar el clima de la Viena de la seua època. Va ser, a més, un dels primers autors en llengua alemanya a utilitzar la tècnica del monòleg interior.   Aquesta destresa es pot observar en obres com ‘El tinent Gustl’ o ‘La senyoreta Else’. Gràcies a l'ús d'aquesta tècnica es va guanyar l'admiració de Sigmund Freud. Cal destacar que les obres de Schnitzler van ser prohibides durant l'època nazi a Àustria i Alemanya, i en la coneguda “crema de llibres” els seus llibres van ser llançats a les flames al costat de les d'altres autors com Kafka o Einstein.   La seua carrera de dramaturg va començar quan va formar un cercle literari en 1890 amb amics, com ara Hugo von Hofmannsthal o Felix Salten. No obstant això, no es va dedicar únicament al teatre, sinó que també va escriure novel·la, per exemple, 'Morir' o 'Teresa: crònica de la vida d'una dona'. Schnitzler, en les seues obres, reflectia les febleses de la societat austríaca i posava l'instint sexual per damunt de les convencions socials. Això li va provocar grans problemes i obres com “La ronda” van ser diverses vegades censurades.   L'autor va collir grans èxits i les seues peces teatrals van ser estrenades en els grans teatres d'Àustria i Alemanya. A més, va rebre premis en l'àmbit internacional. Moltes de les seues obres també han sigut adaptades al cinema i a la televisió. Schnitzler, finalment, va morir en 1931 a causa d'un vessament cerebral a 69 anys.
La XV edició de La Cabina – Festival Internacional de Migmetratges de València, organitzada per la Universitat de València, a través de l'Aula de Cinema, gestionada per la Fundació General de la UV, va ser presentada el dijous, 3 de novembre, al Centre Cultural La Nau, amb l'assistència de la vicerectora de Cultura i Societat de la UV, Ester Alba; el director general de l'Institut Valencià de Cultura de la Generalitat, Abel Guarinos; la directora del festival i coordinadora del Aula de Cinema, Sara Mansanet; i l'artista creadora del trofeu de La Cabina 2022, Reyes Pe. En la presentació davant els mitjans, la vicerectora Ester Alba va destacar la consolidació del festival, promogut per la Universitat, que dóna cabuda al migmetratge: “El festival La Cabina té un ampli reconeixement en l'àmbit internacional com a promotor del talent jove. A més, integra maneres diverses de veure el món”. Abel Guarinos, per la seua part, va ressaltar la gran tasca que el festival de migmetratges La Cabina porta fent durant 15 edicions de “posicionar a València com un referent en l'exhibició i defensa d'aquest format cinematogràfic. La Cabina és un dels pocs festivals de l'estat considerats de categoria A. Aquest festival reforça el sector audiovisual no sols valencià sinó internacional”. “La Cabina és garantia de competició internacional al màxim nivell. La selecció de migmetratges ve avalada per premis i reconeixements internacionals, com les espanyoles 'Cuerdas', de Estíbaliz Urresola, seleccionada en la Setmana de la Crítica de Cannes i 'Cuando se hundieron las formas puras' (Alfredo Picazo), millor opera prima en el Festival de Mont-real o la polonesa nominada a l'Òscar 'The Dress' (TadeuszLysiak, Polònia). A més, tots els films que competeixen són estrenes absolutes en la Comunitat Valenciana, 17 dels quals són estrenes a Espanya”, va recalcar Sara Mansanet, directora de La Cabina. Reyes Pe és l'artista creadora del trofeu de La Cabina 2022, per als films que s'alcen amb el premi a Millor Migmetratge de la Secció Oficial i Millor Migmetratge Amalgama. La figura que ha realitzat l'artista fallera és una vela amb forma de sabata amb la qual “volia enaltir l'objecte, però llevar-li també protagonisme. Amb la vela parle del temps com una cosa efímera”, va expressar Reyes Pe a la presentació. La Cabina 2022 El festival inaugurarà la seua quinzena edició el 8 de novembre en el Teatre Talia amb una amfitriona d'honor, la humorista i presentadora María Juan. A partir de les 20h., La Cabina començarà una edició redona que comptarà amb la preestrena del migmetratge 'The Super 8 Years', documental entorn de la figura de l'acabada de guardonar amb el Premi Nobel de Literatura, Annie Ernaux, dirigit per ella mateixa i pel seu fill David Ernaux-Briot. A més, en la gala d'obertura es farà lliurament del Premi Honorífic el nom del qual va donar a conéixer la directora del festival a la roda de premsa. El que va ser vicerector de Cultura i Igualtat de la Universitat de València fins a desembre de 2020, Antonio Ariño, serà el guardonat amb aquest premi per “ser artífex del creixement i consolidació de La Cabina des pràcticament els inicis del festival”, va assegurar Mansanet. La Cabina aposta per una programació contemporània i moderna, per la innovació i pel desenvolupament audiovisual. És per això que enguany el festival ha apostat per Word-Frame La Cabina, un laboratori de desenvolupament de migmetratges i curtmetratges, amb el finançament de l'Institut de la Cinematografia i de les Arts Audiovisuals, finançat pels fons de la Unió Europea – NextGeneration, juntament amb Torino Short Film Festival i la Fundació General de la Universitat de València. La Universitat de València és seu imprescindible del festival, ja que el Centre Cultural La Nau acull una de les seccions a concurs, Amalgama. A més, La Nau continua sent espai de reflexió del festival com a seu de les projeccions especials, i el Jardí Botànic, de la gala de clausura, dins de la qual se celebra Visuals, que enguany comptarà amb l'actuació de la banda Margarita Quebrada.  Una altra de les seus destacades del festival és La Mutant, gestionada per la regidoria d'Acció Cultural de l'Ajuntament de València, que torna a acollir el programa radiofònic Carn Crua on Tour, que tindrà lloc el 10 de novembre a les 20h i dedicat a la Ruta; Fashion Films, que compta amb la col·laboració de Barreira A+D; i AulaCabina, activitat didàctica que ofereix sessions matinals per a estudiants de secundària i batxillerat.
La Universitat de València, a través de l’Aula de Cinema, organitza el cicle ‘Nits de Cinema’ que tindrà lloc al Claustre del Centre Cultural de La Nau entre el 5 i el 21 de juliol. Un total de 15 pel·lícules es podran visualitzar en versió original subtitulada, totes elles amb presentació i un col·loqui a càrrec de cineastes valencians i experts i expertes en cinema. Les projeccions es faran a les 22 hores prèvia inscripció gratuïta i necessària en https://www.latenda.es/va/events. La presentació ha estat a càrrec de la vicerectora de Cultura i Societat, Ester Alba, i la directora acadèmica de l'Aula de Cinema, Àurea Órtiz. Enguany, ‘Nits de Cinema’ comptarà amb tres cicles: ‘Noves Direccions’ del 5 al 10 de juliol; ‘Al·lu(cine): Entre la raó i la desraó’ de l’11 al 14 de juliol; i ‘Mirades sobre Europa’ del 17 al 21 de juliol. Aquest últim cicle està organitzat juntament entre l’Aula de Cinema i el programa europeu Interact de la Universitat de València i la Generalitat Valenciana i que té com a objectiu fomentar la cooperació entre regions i països d’Europa. Obri el primer cicle la guardonada Alcarràs de Carla Simón, guanyadora de l’Os d’Or en la darrera edició de la Berlinale. El cicle ‘Noves direccions’ permetrà descobrir a la nova generació de cineastes i productores del cinema espanyol i, així mateix, servirà de context per a debatre sobre  els reptes actuals de les produccions independents a l’Estat de la mà de les productores María Zamora (Elastica Films), Ariadna Dot (Lastor Media), Rafa Molés (Suica Films) i Alejandra Mora (Quatre Films) amb les que tindrem una taula rodona oberta al públic el dimarts 5 de juliol a les 19 hores a l’Aula Magna de La Nau. ‘Al·lu(cine): Entre la raó i la desraó’ s’emmarca dins de la macro exposició ‘La Nau del Bojos’ que es va presentar el passat mes de maig al Centre Cultural La Nau. El cicle permetrà veure com ha estat reflectida la salut mental al llarg de la història del cinema amb la col·laboració dels comissaris de l’exposició Cándido Polo i Ana Hernández. En el context d’aquest mateix cicle tindrem la conferència Terroríficas: el papel de la mujer en el cine de terror oferida per Bloody Girls, dues expertes que divulguen i analitzen la representació de la dona en la història del cinema de terror. Serà el dijous 14 de juliol a les 19 hores a l’Aula Magna de La Nau. Finalment, ‘Nits de Cinema’ es tancarà amb el cicle ‘Mirades sobre Europa’, on es projectaran un total de cinc pel·lícules que ens fan reflexionar entorn a què significa Europa, la realitat europea, la multiculturalitat i la cooperació entre països i regions. Aquest cicle s'emmarca dins de les activitats divulgatives que es realitzen en tota Europa amb motiu del ‘Dia de la Cooperació Europea’ per a donar a conéixer a la ciutadania els beneficis socials de la cooperació entre fronteres i reduir les disparitats econòmiques i socials entre països. A través de la selecció de cinc pel·lícules es vol difondre al públic diferents facetes de la cooperació europea i els seus assoliments, des de l'enteniment intercultural i el plurilingüisme, fins a l'emigració, el coneixement d'altres països, o la capacitat de posar-se en el lloc d'aquells que no són ni parlen com nosaltres. En aquest context, la cooperació entre regions i l'eliminació de les fronteres es tornen dos pilars essencials per a consolidar un vertader sentiment de ‘ciutadans del món’. En paraules de la vicerectora de Cultura i Societat de la Universitat de València, Ester Alba, volem que ‘Nits de Cinema’ siga una eina de formació que permeta reflexionar, a través del cinema, sobre el futur que volem’. ‘Donem veu al talent jove a través del cicle de ‘Noves Direccions’, però també examinem la salut mental, especialment la de les generacions més joves, que tant han patit durant la pandèmia. Tot açò, sense oblidar-nos del moment actual que està vivint Europa, situat en una cruïlla social i geopolítica sobre la que volem recapacitar’, senyala Ester Alba. Per la seua part, el conseller d’Hisenda i Model Econòmic, Arcadi España, com a responsables de la gestió del Programa Interact de la Unió Europea, ha destacat “la importància de difondre els valors europeistes entre tota la ciutadania, així com l’esperit obert, integrador, multicultural i acollidor d’una Europa sense fronteres i solidària, que és la característica fonamental d’aquest projecte polític”. D’aquesta forma, Arcadi Espanya ha convidat tota la ciutadania que participe en aquest cicle de cinema “de mirada oberta, llenguatge plurilingüe i vocació solidaria que ens parlarà dels valors de viure, ara més que mai, en un món en pau”. Programació completa ‘Nits de Cinema’ comença el dimarts 5 de juliol amb la projecció d’Alcarràs (2022), dins del cicle ‘Noves Direccions’. Guardonada amb l’Os d’Or a la septuagèsima segona edició de la Berlinale, Alcarràs conta la vida de la família Solé, que es reuneixen per a realitzar junts la seua última collita després de huitanta anys cultivant la mateixa terra. En paraules de la seua directora Carla Simón, “es tracta d'una història sobre la pertinença a una terra, a un lloc. Un drama sobre les perpètues tensions generacionals, la superació d'antigues tradicions i la importància de la unitat familiar en temps de crisi”. La presentació i col·loqui estarà a càrrec de María Zamora. El cicle continua el dimecres 6 amb Libertad (2021), guardonada a la darrera edició del Goya amb els premis a Millor Direcció Novel (Clara Roquet) i millor actriu secundària (Nora Navas). Presentada per Ariadna Dot, responsable del col·loqui, Libertad parla sobre la família Vidal, qui passa les últimes vacances amb la iaia Ángela, que pateix Alzheimer avançat. Per primera vegada a la seua vida, Nora sent que no troba el seu lloc. Però tot canvia amb l’arribada de Libertad. El dijous 7 és el torn de Mi vacío y yo (2022) d’Adrián Silvestre, qui presentarà i serà el responsable del col·loqui. En aquest documental acompanyem a Raphi, dona trans en la seua transició, així com en la seua vida quotidiana. Parla amb franquesa amb els seus col·legues, amics queer i els homes que coneix a través de les aplicacions. Malgrat tots els consells que rep, resulta que és principalment el temps i l'experiència qui l'ajudarà a acceptar el seu lloc en aquest món. El cicle de ‘Noves Direccions’ prossegueix amb Las Niñas (2019), guanyadora dels premis a la Millor Pel·lícula, Guió, Direcció Novel (Pilar Palomero) i Fotografia als Goya de 2019. Ens endinsem en l'Espanya de l’Expo i les Olimpíades del 92 i en la vida de Celia, una xiqueta d'onze anys, qui estudia a un col·legi de monges a Saragossa i viu amb sa mare. Brisa, una companya nouvinguda de Barcelona, l'empeny cap a una nova etapa a la seua vida: l'adolescència. La presentació i el col·loqui estarà a càrrec de Las Entendidas. La directora de La amiga de mi amiga (2022) , Zaida Carmona, i Alba Cros seran les presentadores i conductores del col·loqui. Es tracta d’una comèdia dramàtica d’amors lèsbics a cinc bandes. Amb la música pop i l'autoficció com a teló de fons i l'aparició d'una coneguda cantant que mai sabem si és del tot real, assistim a un joc que s'inicia quan Zaida, després d'una ruptura, torna a la ciutat. Finalment, La hija de un ladrón (2019) serà l’última projecció del cicle ‘Noves Direccions’. Amb presentació i col·loqui a càrrec de Nuria Castellote, conta la història de Sara, qui ha estat sola tota la vida. Amb 22 anys i un nadó, el seu desig és formar una família normal. El seu pare, Manuel, després d'anys d'absència i de sortir de la presó, decideix reaparéixer a les seues vides. Sara sap que ell és el principal obstacle en els seus plans i pren una decisió difícil: allunyar-lo d'ella i del seu germà menut. ‘Nits de cinema’ continuarà amb el cicle ‘Al·lu (cine): Entre la raó i la desraó’ que s’obrirà amb la projecció de Luz que agoniza (Gaslight) (1944) el dijous 11 de juliol, amb la presentació i col·loqui a càrrec de Cándido Polo i Ana Hernández. A l'Anglaterra victoriana, una famosa cantant d'òpera és assassinada. La seua jove neboda, que vivia amb ella, és enviada a Itàlia i el cas queda sense resoldre. Allí es casa amb el pianista acompanyant del seu professor. Després de la lluna de mel, la parella s'estableix en l'antiga casa de la cantant assassinada, on la jove comença a sentir estranys i inexplicables sorolls mentre la llum de gas baixa d'intensitat. Eloísa está debajo de un almendro (1943) és la pel·lícula amb la qual continuarà el cicle. Áurea Ortiz presentarà i moderarà el col·loqui posterior per parlar d’una de les millors comèdies de la postguerra, una adaptació de Jardiel Poncela dirigida per Rafael Gil i protagonitzada pels millors actors dels anys quaranta: Amparo Rivelles, Rafael Durán, Guadalupe Muñoz Sampedro i Alberto Romea. Després dels seus estudis a l'estranger, Fernando torna a sa casa. Allí haurà de fer-se càrrec d'una misteriosa missió que, a través d'una carta, li encomana el seu difunt pare: trobar al culpable de la mort de la seua amant. En les seues investigacions, Fernando descobrirà tota mena d'estranys personatges més pròxims a la bogeria que el que ell hagués mai imaginat. Cándido Polo i Ana Hernández seran els encarregats de la presentació i posterior col·loqui de Zauria(k) (2019). Aquest documental pretén generar una possibilitat de reflexió crítica i feminista al voltant del model hegemònic de la salut mental i les pràctiques psiquiàtriques, i ampliar un marc on poder posar la vulnerabilitat en el centre, com a lloc de resistència i lloc des d'on formular discursos sobre la salut. El cicle ‘Al·lu (cine): Entre la raó i la desraó’ finalitzarà el dijous 14 de juliol amb American psycho (2000), què serà presentada i moderarà el col·loqui Bloody Girls. Patrick Bateman és un yuppie adinerat que durant el dia treballa a Wall Street en l'empresa del seu pare mentre que a les nits es dedica a activitats impossibles de concebre. A mesura que passen els anys, el seu odi pel món va augmentant cada vegada més. La pel·licula danesa Italiano para principiantes (Italiensk for begyndere) (2000) serà la primera projecció del cicle ‘Mirades sobre Europa’ el Domingo 17 de julio. La presentació i el col·loqui estarà a càrrec de Paola Franco. Una càlida comèdia sobre sis personatges una miqueta singulars. Tots ells s'han apuntat a un curset d'italià, on l'ambient llatí ràpidament s'estén i els embolics evolucionen per a bé dels músculs del riure i dels sentiments. El festìn de Babette (Babettes gæstebud) (1987) conta la història d’un remot llogaret de pescadors de la costa danesa a 1871, dominat per la tradició puritana, on dues germanes solteres recorden amb nostàlgia la seua llunyana joventut. L'aparició de Babette, que arriba des de París fugint del terror, canviarà les seues vides. Nacho Ruipérez presentarà i moderarà el col·loqui. La reinterpretació del clàssic Los miserables (Les misérables) (2019) prosseguirà el cicle ‘Mirades sobre Europa’. Inspirant-se en els disturbis de 2005, el director Ladj Ly, nominat als Premis César i membre del col·lectiu Kourtrajmé, explora el 'Montfermeil' actual, el mateix lloc que Victor Hugo va usar com decorat per a una part de Les misérables en 1862. Han transcorregut més de 150 anys des de llavors, però les semblances entre els enfadats joves encaputxats de hui i Gavroche no poden ser més clars. Stéphane acaba d'unir-se a la Brigada de Lluita contra la Delinqüència de Montfermeil, un suburbi a l'est de París. Allí coneix als seus nous companys, Chris i Gwada, dos agents experimentats en les enormes tensions que existeixen entre els diferents grups organitzats pel control del barri. Presentació i col·loqui a càrrec de Laura García Andreu. El dimecres 20 de juliol serà el torn de Le Havre (2011), què tindrà a Clara Gorria com presentadora i moderadora del col·loqui. Aquest drama finés retracta la vida de Marcel Marx, famós escriptor bohemi, qui s'ha exiliat voluntàriament i s'ha establert a la ciutat portuària de Le Havre (França), on viu satisfet treballant com a enllustrador perquè així es sent més prop de la gent. Després de renunciar a les seues ambicions literàries, la seua vida es desenvolupa sense sobresalts entre el seu bar preferit, el seu treball i la seua dona Arletty, quan de sobte el destí fa que es creue en el seu camí un xiquet immigrant originari d'Àfrica negra. ‘Nits de cinema’ es tancarà el dijous 21 de juliol amb Caras y lugares (Visages. Villages) (2017), documental francés què estarà presentat i moderat a càrrec d’Áurea Ortiz. Agnès va triar el cinema. JR, la fotografia. Junts s'uneixen en un viatge extraordinari i sorprenent pels pobles de França basat en l'atzar i la creativitat. En una furgoneta màgica que imprimeix fotografies de gran format, tots dos experimenten el contacte amb la gent i forgen una amistat basada en les seues diferències i el seu sentit de l'humor. Experiència i joventut en un recorregut humà i inoblidable.
WORD-FRAME LA CABINA VALÈNCIA és una oportunitat per a tots els professionals dedicats a la direcció i el guió que vulguen crear una obra de ficció o animació o un documental de format curt o mitjà amb projecció internacional. Guiats per professionals de la indústria, els participants tindran cinc dies de formació en els quals assistiran a classes teòriques de guió, coneixement de la indústria cinematogràfica, creació de dossiers  de venda, formació en màrqueting i preparació de de pitching en anglés. El pròxim mes de maig, l’Aula de Cinema de la Universitat de València obrirà les bases del concurs per als interessats a participar en aquest laboratori per a realitzar  curtmetratges i migmetratges, entre els quals se seleccionaran un total de huit projectes. La formació s’impartirà en novembre al Centre Cultural de la Nau, de la Universitat de València, dins de la quinzena edició del festival La Cabina, únic festival d’Espanya dedicat íntegrament a l’exhibició i la competició internacional de migmetratges. Els participants conviuran amb els cineastes i els professionals que assistisquen al festival. Torino Short Film Market es va fundar en 2016 com un mercat cinematogràfic internacional dedicat principalment a la indústria del curtmetratge (produccions de fins a seixanta minuts). El seu objectiu és promoure el creixement de la indústria del curtmetratge a Europa i a la resta del món i ser al mateix temps un punt de trobada internacional anual de grans talents. El projecte guanyador de WORD-FRAME LA CABINA VALÈNCIA serà convidat al taller que es farà al Torino Short Film Market 2022, que se celebrarà entre el 28 de novembre i el 9 de desembre. En aquest taller de cinc dies de duració, la persona guanyadora del projecte rebrà una formació exhaustiva sobre coproducció internacional i accés a mercats i festivals internacionals i realitzarà una nova sessió de pitching oberta a professionals de la indústria cinematogràfica europea.
L’objectiu del curs, que s’impartirà en modalitat presencial a la Sala Gonzalo Montiel de La Nau, és guiar a l’alumnat en l’observació i l’anàlisi de diferents aspectes i mecanismes rellevants de la imatge de cinema, a fi de concretar part dels coneixements necessaris per a saber interpretar i considerar les dimensions d’un film i ajustar una mirada crítica. La inscripció al curs, obert tant a la comunitat universitària com al públic general, es pot realitzar a través d’aquest enllaç. Les classes pretenen ser pràctiques, adquirint un format de taller, i seran tots els dimarts, de 17 a 20 hores. En finalitzar la formació, l’alumnat obtindrà un certificat de realització del curs. Continguts  El programa s’endinsarà, a partir del visionat de diferents escenes i de manera pràctica, en diversos aspectes tècnics de la narrativa audiovisual com ara l’enquadrament i la composició de la imatge, relacionats amb la posada en escena i prenent com a exemples produccions d’Ozu, Epstein, Welles o Hitchcok; el muntatge, que es treballarà a partir de les pel·lícules ‘El acorazado Potemkin’ d’Eisenstein o ‘El Padrino’ de Coppola, per exemple; la llum i el color, amb seqüències de l’escola de terror italiana i llargmetratges estatunidencs dels anys 50; el diàleg entre el so i la música, amb ‘Tiburón’ d’Spielberg o Tarantino com a referents; l’espai i els intèrprets, que inclou la tasca d’actors del classicisme i les propostes espacials singulars de Rohmer en ‘Perceval le Gallois’; la descomposició del film i la mutació de les imatges, a través del cinema experimental; i la crítica i la lectura de les imatges, sobre teoria i pensament del cinema. Al llarg de les sessions, s’exploraran, a través del visionat i l’anàlisi de seqüències, diversos capítols de la història del cinema fent un recorregut dispar, i relacionant símbols i narratives diferents, fins a establir una visió de la personalitat de les imatges i el seu vincle amb els espectadors. Professorat Ramón Alfonso (València, 1977) és escriptor, crític i historiador cinematogràfic. Autor de diversos llibres, també ha col·laborat en obres col·lectives. Ha participat en revistes especialitzades i, en l’actualitat, col·labora en la revista ‘Dirigido por...’. Ha escrit textos per a nombroses edicions en DVD i Blu-ray de distribuïdores com Cameo i Avalon. Organitza cicles de cinefòrum a l’Eliana, imparteix xarrades a diferents espais culturals valencians, ha coordinat cicles i cursos per al MuVIM, ha col·laborat amb la Filmoteca i, com a membre de l’Associació Catalana de Crítics i Escriptors Cinematogràfics (ACCEC), ha format part del Jurat de la Crítica en diversos certàmens. També és membre associat de l’Acadèmia de les Arts i les Ciències Cinematogràfiques d’Espanya i de l’Acadèmia Valenciana de l’Audiovisual. Ha comissariat exposicions, és soci fundador d’una associació cultural per a la difusió del cinema, també és programador i organitzador del festival de curtmetratges de Quart de Poblet.
La Filmoteca també acollirà la secció Inèdits, migmetratges d’altres èpoques que no han tingut una distribució comercial i que el festival La Cabina rescata per a mostrar-les al públic en pantalla gran. En aquesta edició, Inèdits projectarà migmetratges de Lucile  Hadzihalilovic, Athina Rachel Tsangari, Pier Paolo Pasolini, Adina Pintilie i George A. Romer. Entre les novetats anunciades, destaca l’aliança amb València Capital Mundial del Disseny 2022, les projeccions especials de tres documentals i el congrés en homenatge a Luis García Berlanga, que tindran lloc a La Nau, així com la projecció de migmetratges de la Secció Oficial a dos centres penitenciaris com a aposta per la tasca social de la cita cultural. El festival inaugurarà la seua catorzena edició el 9 de novembre al Teatre Talia amb una amfitriona d’honor, la humorista i presentadora María Juan. A partir de les 20 hores, La Cabina encetarà una edició molt esperada després de les restriccions de l’any passat a causa de la covid-19. L’estrena en la gala del migmetratge ‘Histoires d’entrejambes’ (‘Crotch Stories’), de Myleine  Guiard-Schmid, obrirà les projeccions del millor cinema internacional de 30 a 60 minuts que, fins al 19 de novembre, es concentrarà a València.  A la presentació del festival, celebrada a l’Aula Magna del Centre Cultural La Nau, han assistit la vicerectora de Cultura i Esport de la Universitat de València, Ester Alba; el director adjunt d’Audiovisuals i Cinematografia de l’Institut  Valencià de Cultura (IVC), José Luis Moreno; la regidora d’Acció Cultural de l’Ajuntament de València, Maite Ibáñez; la directora del festival, Sara Mansanet; i l’artista creadora del trofeu de La Cabina 2021, Nuria Riaza. En la seua intervenció, la vicerectora Ester Alba ha destacat la consolidació del festival, promogut per la Universitat, que aposta pel migmetratge, “un format que no troba fàcilment distribució comercial, com sí que ho fa el llargmetratge o el curtmetratge”. A més, ha recalcat que la Universitat és una de les seus del festival. El Centre Cultural La Nau, com cada any, acollirà un dels seus cicles, en concret la secció ‘Amalgama’, que començarà el dia 10 de novembre. A més, a La Nau es visualitzaran les tres projeccions especials i el congrés ‘Mediterrani, festa i carnestoltes. En homenatge a Luis García Berlanga’, que se celebrarà el 18 de novembre. I una altra seu cultural universitària, el Jardí Botànic, acollirà la cloenda de La Cabina, el dia 19, a les 20 hores.   José Luis Moreno, per la seua banda, ha ressaltat la gran tasca que el festival de migmetratges La Cabina porta fent durant 14 edicions de “posicionar València com un referent en l’exhibició i defensa d’aquest format cinematogràfic”. La Mutant torna a ser seu de Carn Crua on Tour, Fashion Films i AulaCabina. Maite Ibáñez, de la regidoria de la qual depén el teatre, ha definit el festival de migmetratges com “un punt de trobada entre diferents disciplines com la música (amb la secció Visuals), la ràdio (amb Carn Crua on Tour), la moda (Fashion Films), l’alfabetització audiovisual (AulaCabina) i les arts plàstiques (a través del trofeu i la cartelleria); a més de ser un espai en què s’integren diferents tipus de públic”. La directora de La Cabina, Sara Mansanet, ha revelat les novetats de la catorzena edició del festival com ara l’augment del nombre de centres penitenciaris als quals acudirà el festival per a projectar migmetratges, amb la qual cosa es reforça el seu compromís cultural i social gràcies a la col·laboració de l’Associació Àmbit. El documental del periodista, director i guionista Javier Tolentino, ‘Un Blues per a Teheran’, preseleccionat als Goya 2022 com a Millor Llargmetratge Documental, forma part de les projeccions especials de La Cabina 2021. Tolentino té una llarga i estreta relació amb el festival, ja que ha format part del jurat en anteriors edicions i va impartir un seminari de periodisme cinematogràfic. ‘Las Sinsombrero 3. Las exiliadas’, de Manuel Jiménez, Tània Balló i Serrana Torres, també formarà part d’aquestes projeccions especials que tindran lloc al Centre Cultural La Nau. Aquest tercer episodi de ‘Las Sinsombrero’ aborda la vida i obra d’algunes de les artistes i intel·lectuals espanyoles que, quan va acabar la Guerra Civil, es van veure obligades a fugir d’Espanya rumb a un exili que va durar moltíssim més que no esperaven, obligant-les a començar de nou, tant en l’àmbit personal com en el professional. Després de la projecció, hi haurà una taula redona amb Manuel Jiménez i Cristina García Pascual, moderada per Adela Cortijo, directora del Servei de Cultura de la Universitat de València. Finalment, també s’ha programat el documental ‘Que sirva de ejemplo’, de Sofía Castañón, que posa en diàleg 10 persones que, des de diferents àmbits de la cultura, reflexionen sobre què és l’heteronorma. Aquesta projecció serà seguida d’una taula redona en què participaran Rubén Serrano i Sofía Castañón, i moderarà la periodista Patricia Moreno. Mansanet també ha anunciat l’acord a què ha arribat el festival amb València Capital Mundial del Disseny 2022, que s’encarregarà d’atorgar el premi a la persona que reba el guardó al Millor Cartell decidit pel jurat d’aquesta edició. Finalment, ha destacat el congrés internacional en homenatge al centenari del naixement del cineasta valencià Luis García Berlanga ‘Mediterrani, festa i carnestoltes’, organitzat per la Càtedra Berlanga de CEU UCH i que es completa amb la projecció de ‘Se vende un tranvía’ i la taula redona posterior ‘Diàlegs sobre Berlanga i cinema’, amb Josefina Molina, Cecilia Bartolomé, Rosana Pastor i Áurea Ortiz.  L’artista Nuria Riaza crea el trofeu de La Cabina 2021  Núria Riaza també ha revelat el trofeu que ha creat per als films que aconseguisquen el premi al Millor Migmetratge de Secció Oficial i Millor Migmetratge Amalgama.  L’obra de l’artista se centra en el paper real que ha tingut la figura de la dona en contextos en què la història (i la memòria) l’han silenciada. En la forma com s’ha devaluat qualsevol manifestació creativa feta pel gènere femení, que s’ha titllat d’entreteniment i no d’art, passant a formar part del folklore. En els seus projectes, dona molta importància a mitjans d’expressió manuals com el brodat, el dibuix i la ceràmica. Esdevenen un pont directe de connexió amb les nostres arrels. Ha treballat per a clients com la Fira del Llibre de Madrid, Warner Music Spain, Diesel, Oysho, Calzedonia, Penguin Random House, CNN, The Lily (Washington Post), Suárez, Leclerc, Universitat Internacional de Catalunya, ANTI Records, Casio, Little White Lies, Òpera Nacional de Munic, Panenka, Glamour, Vanidad, Cinemanía, The Atlantic, Open Air St. Gallen… I ha exposat tant individualment (en galeries com Plastic Murs, Pepita Lumier o Miscelanea Barcelona) com de manera col·lectiva (Art Contemporani de la Generalitat Valenciana IV, Mujeres en Arte Amalia Avia, Drawing Room Art Fair, Ocultas e Ilustradas...). La XIV edició de La Cabina - Festival Internacional de Migmetratges de València està organitzada per l’Aula de Cinema del Vicerectorat de Cultura i Esport de la Universitat de València i la Fundació General de la Universitat de València, amb la col·laboració de la Conselleria de Cultura de la Generalitat Valenciana, a través de l’IVC, i la Direcció General de Cultura i Patrimoni de la Regidoria d’Acció Cultural de l’Ajuntament  de València, Diputació de València, i amb el patrocini oficial de Caixa Popular i Cerveza Turia.
Nits de Cinema’ és una proposta cultural, a l’aire lliure, que combina el caràcter lúdic amb el rigor i la qualitat de la programació i que s’ha consolidat com una trobada anual  ineludible per als i les diletants del seté art. Com en edicions anteriors, la programació inclou dos cicles, un d’ells dedicat al mític director de cinema Luis García Berlanga, de qui es compleix enguany el centenari del seu naixement, i que està organitzat juntament amb La Filmoteca de l’Institut  Valencià de Cultura. I a més s’organitzarà un cicle de cinema documental que comptarà, per primera vegada, amb la presència dels directors i directores de les cintes. Cada nit a La Nau, els creadors i creadores presentaran les seues pel·lícules davant el públic. Les entrades, a un preu simbòlic de dos euros, poden adquirir-se ja a través d'aquesta vesprada mitjançant d'aquest enllaç: https://www.latenda.es/va/events. La programació d’enguany s’ha presentat en una roda de premsa celebrada aquest matí a La Nau, i ha comptat amb les intervencions d’Adela Cortijo, directora del Servei de Cultura Universitària; José Luis Moreno Maicas, director adjunt d’Audiovisuals i Cinematografia de l’Institut  Valencià de Cultura, i Áurea Ortiz, directora de l’Aula de Cinema de la Universitat de València. El primer cicle, ‘Les fronteres de la ficció’, pretén demostrar dues coses, la relació del cinema amb la realitat, la qual està fora de qualsevol categoria i imposició, i la vitalitat i la bellesa de cert tipus de cinema —en aquest cas espanyol i amb forta presència de produccions valencianes— fet amb llibertat i al marge d’interessos comercials. Un viatge al gènere documental acompanyat per col·loquis, previs als films, amb les autores i autors de les obres. El dimarts 13 de juliol el cicle començarà amb My Mexican Bretzel, dirigit per Nuria Giménez Lorang. Aquest documental, guardonat en els premis Gaudí i Feroz (2020), a més d’estar nominat als Goya, és un diari íntim d’una dona de classe acomodada il·lustrat per les filmacions casolanes del seu marit, un ric industrial, entre els anys 40 i 60 del segle passat. La directora oferirà una conferència aquest mateix dia, a les 19.30 hores a l’Aula Magna, acompanyada de la també cineasta Carolina Astudillo, directora d’Ainoha, yo no soy esa. Ambdues mantindran un diàleg al voltant dels seus processos creatius moderat per Áurea Ortiz.  L’assistència a la conferència és gratuïta i requereix inscripció: https://www.latenda.es/va/events. El cicle prosseguirà el dimecres 14 de juliol amb Ainhoa, yo no soy esa, de Carolina Astudillo, una crònica alternativa a la història oficial d’Espanya dels noranta narrada a través dels diaris, enregistraments i fotografies de vida una dona que resulta ser molt diferent de la que van conèixer els seus familiars i amics. Lobster Soup, dels valencians Pepe Andreu i Rafa Molés, que es projectarà el dijous 15 de juliol, relata la història dels germans Krilli i Alli i la seua famosa sopa de llagosta. Una comèdia deliciosa, amb ingredients dolços, picants i melancòlics, sobre l’ànima humana i la vida en comunitat que s’acaba convertint en una radiografia de la decadència consumista del món occidental. El cicle continuarà amb The Mystery  of the Pink Flamingo, de Javier Polo, el divendres 16 de juliol. Amb aquest primer llargmetratge, Polo aborda la relació de Rigo Pex, un excèntric enginyer de so, amb el fenomen Pink Flamingo: l’impacte d’aquests ocells roses en la nostra societat, que el portarà a viatjar als Estats Units. El documental va estar nominat als premis Gaudí. El cicle conclourà amb Letters to Paul Morrissey (Armand Rovira) el diumenge 18 de juliol. Cinc històries, aparentment independents, que guarden entre si una curiosa relació: Paul Morrissey, col·laborador de la Factory d’Andy Warhol. Drogues, vampirisme, crisis existencials i melodies d’un altre temps marquen les vides de diversos personatges: un sex symbol del cinema underground, dos amants maleïts, un home cercant la seua salvació, una actriu sense èxit i una japonesa amb una misteriosa malaltia. Berlanga i la comèdia, en ‘Nits de Cinema’ ‘Nits de Cinema’ s’unirà enguany a les commemoracions per l’Any Berlanga a través del cicle ‘Berlanga i la comèdia’, una programació que inclourà la projecció de l’anomenada Trilogia Nacional, que tractarà de plantejar la relació de l’obra del cineasta amb altres pel·lícules, dins d’un cicle major realitzat en col·laboració amb La Filmoteca de l’Institut  Valencià de Cultura. La pel·lícula encarregada d’inaugurar el cicle, el dilluns 19 de juliol, és Atraco a las tres (José María Forqué), la inoblidable història de Galindo i els seus companys, que tracen un pla minuciós per a atracar la sucursal del banc on treballen. Presentació i col·loqui a càrrec de la gestora cultural Clara Gorria. El dimarts 20 de juliol es projectarà La marrana (José Luis Cuerda), una visió esperpèntica i a la contra dels fastos de la celebració de l’Espanya de 1992, aquella del Cinquè Centenari, l’Olimpíada i l’Expo de Sevilla. El seu protagonista, Bartolomé Gutiérrez, torna a Espanya després de tres anys de captivitat a Tunísia i es proposa agrair al seu oncle, presumpte abat d’un monestir, que l’haja alliberat. Presentació i col·loqui a càrrec de les prescriptores cinematogràfiques Las Entendidas. El dimecres 21 de juliol La escopeta nacional inaugurarà la Trilogia Nacional de Luis García Berlanga a La Nau. Situacions absurdes i demencials componen aquesta pel·lícula protagonitzada per un fabricant català de porters electrònics, que viatja a Madrid acompanyat pel seu amant per assistir a una cacera, en què tractarà de relacionar-se amb l’alta societat per promocionar el seu negoci a la finca del marquès de Leguineche. Presentació i col·loqui a càrrec del crític de cinema i sèries Enric Albero. El dijous 22 de juliol tornaran els Leguineche amb Patrimoni nacional, la segona pel·lícula de la saga. En acabar el règim franquista, el marquès de Leguineche  torna al seu palau de Madrid. Després de trenta anys d’exili voluntari en la seua finca Los Tejadillos, té el propòsit d’acostar-se al rei i poder reprendre l’ostentació i la vida cortesana d’abans, però els intents per arribar fins a la Casa Reial no seran tan fàcils, i així es creen situacions absurdes entre els curiosos personatges que componen la família del vell marquès. Presentació i col·loqui a càrrec de l’escriptor i crític de cinema Ramón Alfonso. El divendres 23 de juliol es tanca la saga i el cicle berlanguià amb Nacional III. Després de veure’s obligat a vendre el seu palau, el marquès de Leguineche  es trasllada a un pis amb el seu fill Luis José, els seus fidels servents i el Pare Calvo. Quan el sogre de Luis José mor i deixa tota la seua fortuna a Chus, la nora del marquès, els Leguineche van a Extremadura per assistir als funerals i propiciar la reconciliació de la parella. Aconseguit aquest propòsit, el matrimoni ven totes les propietats i torna a Madrid. Comença llavors una odissea per a evadir el pagament d’impostos. Presentació i col·loqui a càrrec de Cinestesia Podcast. El cicle ‘Berlanga i la comèdia’ continuarà en les projeccions de la Filmoteca d’Estiu . El cartell d’aquesta edició de ‘Nits de Cinema’ és obra de Julia Valencia, i l’animació en vídeo d’aquest de Artur Soler.
L’acte, que s’organitza en el marc del Màster i el Programa de Doctorat en Drets Humans, Democràcia i Justícia Internacional, començarà a les 17.30 hores i podrà seguir-se a través d’aquest enllaç: https://eu.bbcollab.com/guest/3044fd827aa04a6a8dd3988677327f54 Després de la projecció del documental, se celebrarà una taula redona en la qual intervindran la directora del documental, Estela Vidal Durà; Jaldía Abubakra, activista palestina que ha participat en el rodatge i Jorge Ramos Tolosa, professor d’Història Contemporània de la Universitat de València. El documental “Filles de la NaKba” recull les dates i successos més significatius de la colonització del territori palestí de l’últim segle i revela de quina forma les dones palestines han participat i han sigut presents en totes les formes de lluita i resistència contra l’ocupació, primer britànica i posteriorment sionista. El documental submergeix a l’espectador en el dia a dia de diferents dones palestines i en com cadascuna d’elles, a la seua manera, fa front a la colonització israeliana, a un sistema patriarcal que s’enforteix amb l’ocupació i a una mirada occidental que les relega a un paper de víctimes. Palestina, explica el professor Jorge Ramos Tolosa, “és una de les qüestions internacionals i de Drets Humans que continua estant en centre de l’agenda diplomàtica, mediàtica i política global, com pot comprovar-se aquests dies amb la violència de l’Estat d’apartheid d’Israel a Jerusalem. No obstant això, està envoltada de nombrosos estereotips i prejudicis, especialment respecte a problemàtiques com les dones palestines, les resistències i la memòria. Per tot això, en aquesta sessió s’incidirà en aquests aspectes per a proporcionar claus històriques i actuals per a explicar-los amb rigor i especialment a través de veus de dones palestines. Així mateix, l’objectiu és desmitificar relats i retrats per a comprendre que principalment ens trobem davant una qüestió de colonialisme d’assentament sionista activa en l’actualitat i iniciada a la fi del segle XIX i articulada a través de l’apartheid i la neteja ètnica -des de 1948- i de l’ocupació militar - des de 1967-. No ha d’oblidar-se que ni el sionisme ni Israel representaven ni representen al judaisme i que Israel, declarat un Estat d’apartheid (un crim contra la humanitat) per organismes de l’ONU i per ONGs com Human Rights Watch, ha sigut l’Estat del món més condemnat oficialment pel Consell de Drets Humans de l’ONU”. Creat l’any 2005, el IDH té com a objectius la difusió dels valors inherents als drets humans; la creació un marc de reflexió i diàleg entorn d’aquests; el desenvolupament de la investigació sobre els drets humans; la promoció de la difusió d’obres científiques sobre els drets humans; i el foment de l’ensenyament dels drets humans. L’Institut de Drets Humans de la Universitat de València va obtindre en 2008 una ajuda dins del programa Consolider-Enginy 2010. L’institut forma part d’un projecte en el qual participen dotze grups d’investigació de diferents universitats espanyoles, coordinat per el Instituto de Derechos Humanos Bartolomé de las Casas de la Universidad Carlos III de Madrid. Va ser la primera ocasió en què un equip format per investigadors pertanyents a l’àmbit jurídic va obtindre una ajuda d’aquest tipus, majoritàriament dirigida a contextos científics allunyats de les Humanitats i de les Ciències Socials.
Segons explica la directora de l’Aula, la professora Áurea Ortiz, “globalitzat i hiperconnectat, el món actual es troba ple de fronteres: físiques, econòmiques, polítiques, socials i culturals; en aquest món les mercaderies i els diners es mouen sense problemes, però no les persones, sotmeses a murs, guàrdies fronterers, presons, racisme i explotació”. I afegeix: “Són fronteres plenes de mort i violència i, alhora, traspassades per l’esperança, la dels qui decideixen emprendre l’ardu viatge del sud al nord per a trobar una vida suposadament més fàcil. Pocs llocs del món mostren millor aquesta realitat que la nostra Frontera Sud, la que separa Àfrica i Europa, allí on el Frontex es desplega per a blindar l’Europa-Fortalesa”. En aquestes reflexions es basa el cicle organitzat per la Universitat de València, ‘Cinema per a trencar fronteres’, durant el qual es projectaran tres pel·lícules de producció espanyola que recapaciten sobre “els punts de vista dels que volen eixir, dels que no volen que entren, i dels que van nàixer ací i no saben com enfrontar-se al que passa allí; i, en els tres casos, des d’Àfrica”, apunta Áurea Ortiz. El primer dels films, dilluns dia 10, serà ‘A este lado del mundo’ (David Trueba, 2020). Des d’Àfrica, però en una ciutat espanyola allí enclavada, Melilla, es revela l’enorme i dramàtica diferència que suposa haver nascut a l’un o l’altre costat de la frontera. La projecció de la pel·lícula comptarà amb la presència en línia del director durant la presentació de la cinta i el col·loqui posterior. Les altres dues pel·lícules, versaran sobre un mateix fil conductor mostrant les immenses dificultats d’un trajecte en el qual hi ha massa fronteres per a creuar: ‘Adú’ (Salvador Calvo, 2020), que es projectarà divendres 14, i ‘14 kilómetros’ (Gerardo Olivares, 2007), dilluns 17. Totes les pel·lícules començaran a les 18:30 hores i les entrades es poden adquirir a través d’aquest enllaç.
Es tracta de les primeres jornades formatives dissenyades especialment per a estudiantat universitari, de cicles formatius i d’escoles audiovisuals amb inquietuds per la creació i el desenvolupament de projectes cinematogràfics professionals; concebudes com a un primer impuls en la creació d’un espai de formació permanent per al desenvolupament dels nous talents de la creació audiovisual valenciana. Durant el curs hi haurà conferències i tallers de formació que abordaran les disciplines més destacades de la creació cinematogràfica com ara l’escriptura de guions, la producció, la direcció, la cerca de finançament i la distribució. Tot allò serà desenvolupat per professionals del sector audiovisual valencià de reconegut prestigi. Així, l’alumnat tindrà l’oportunitat d’assistir a les classes magistrals del dissenyador visual i director d’art valencià Abdón Alcañiz (‘La casa de papel’, ‘Sky rojo’, ‘El embarcadero’…); la productora executiva i cofundadora de Quatre Films Alejandra Mora (‘Un blues para Teherán’ de Javier Tolentino); el cineasta il·licità Chema García Ibarra; la directora de fotografia Celia Riera; el periodista Enric Albero (‘El Cultural’, ‘Cinemanía’…) o la gestora cultural Irene Cubells (‘Curts’, ‘La Cabina’…), entre uns altres. Les jornades seran íntegrament en modalitat presencial i la inscripció (gratuïta) es pot fer a través de l’aplicació https://cursos.fundacio.es/view/46 La professora Áurea Ortiz, nova directora de l’Aula de Cinema  Les I Jornades de Creació i Desenvolupament Audiovisual tindran lloc sota la direcció acadèmica de la professora i historiadora del cinema Áurea Ortiz, el nomenament de la qual s’ha fet recentment a proposta del Vicerectorat de Cultura i Esport de la Universitat. Áurea Ortiz és membre de l’equip de la Filmoteca Valenciana i professora d’Història de l’Art de la Universitat de València. Els seus temes d’investigació, desenvolupats en publicacions, seminaris, exposicions i conferències, inclouen la història del cinema espanyol, la relació del cinema i les arts, i la representació de les dones en la producció audiovisual. Ha sigut jurat i col·laboradora de nombrosos festivals de cinema. Actualment, reflexiona sobre les sèries en ‘Culturplaza’, publicació cultural especialitzada del digital ‘Valencia Plaza’, i en el podcast ‘Laboratorio de Investigación de Series’ (Podium Podcast).
El guardó, aprovat a proposta del ministre de Cultura i Esport, José Manuel Rodríguez Uribes, es concedeix a 32 personalitats de la cultura que hagen destacat en el camp de la creació artística i cultural, o hagen prestat notoris serveis en el foment, desenvolupament o difusió de l’art i la cultura o en la conservació del patrimoni artístic. La col·lecció ‘Cinema i Dret’ està vinculada al mòdul de lliure opció del mateix nom que en el passat van codirigir els professors de la Universitat de València Fernando Flores i Javier de Lucas. ‘Cine y Derecho’ va nàixer l’objectiu de relacionar l’art (el cinema) amb la justícia i el dret. També per a posar en relleu i estudiar els problemes i reptes del Dret a través del cinema, amb una altra mirada i llenguatge. Aquesta col·lecció s’edita de manera ininterrompuda des de l’any 2002 i s’han publicat prop de 60 títols que aborden temes tan rellevants com la pena de mort, l’eutanàsia, el genocidi, la discriminació, la tortura, l’assassinat, la prostitució… a través de l’anàlisi, exegesi i estudi de pel·lícules com ‘El verdugo’ (1963), ‘Blade Runner’ (1982), ‘Anatomia d’un assassinat’ (1959), ‘El silenci dels corders’ (1991) o ‘L’home que va matar Liberty Balance’ (1962).
La gala inaugural va ser conduïda per ‘Viviendo del Cuento’, formada pels actors José Luis Herranz i Víctor Aleixandre, que tornaren a sorprendre el públic assistent, com ja ho van fer en passades edicions. Que  Almodóvar haja realitzat un migmetratge en aquest punt de la seua dilatada i aclamada carrera (innombrables premis internacionals, entre els quals hi ha dos Oscar, diversos premis del cinema europeu, BAFTA, etc.), mostra que aquest format, el migmetratge, no és exclusiu dels directors novells com a avantsala d’allò que es podria entendre com a projectes més ambiciosos, com un llargmetratge. El temps que dura un film el marca la història del film, com sempre ha reivindicat el festival La Cabina, i, en aquest cas, la història protagonitzada per l’actriu Tulda Swinton exigia 30 minuts. ‘La voz humana’, produïda pel Deseo, amb distribució de Wanda Visión i Avalon, és una lliçó moral sobre el desig, no importa que el seu protagonista estiga al caire de l’abisme. El risc és part essencial en l’aventura de viure i d’estimar. Una altra de les noves seus d’enguany és el Jardí Botànic de la Universitat de València, que acollirà la gala de clausura el 20 de novembre, a les 20 hores. En l’acte, no solament es farà lectura del palmarés i el lliurament de trofeus, sinó que acollirà una de les seccions més populars de La Cabina: ‘Visuals’, en què música i visuals s’uneixen. La formació Capricornio Uno, formada per Ángela Pascual i Jordi Sapena, tancarà aquesta edició amb el seu pop i electrònica somiadora. La Cabina es manté com a referent mundial i és l’únic festival d’àmbit internacional dedicat exclusivament al migmetratge (pel·lícules de 30 a 60 minuts de duració). Aquest és un format que, malgrat no tenir un espai definit en els circuits convencionals, compta amb una producció molt extensa arreu del món. En aquesta tretzena edició, La Cabina bat rècord d’estrenes en les seccions a competició: ‘Secció Oficial’ i ‘Amalgama’. La Cabina està coorganitzat per l’Aula de Cinema del Vicerectorat de Cultura i Esport de la Universitat de València i l’Institut  Valencià de Cultura, amb la col·laboració de Conselleria de Cultura a través de la Direcció General de Cultura i Patrimoni, la Regidoria d’Acció Cultural de l’Ajuntament  de València i la Diputació de València, i amb el patrocini oficial de Caixa Popular i Cerveza Turia.
DocuVir.20, que ha comptat amb la col·laboració de la Direcció General de Cultura i Patrimoni de la Generalitat Valenciana i de la Regidoria de Joventut de l'Ajuntament de València, va nàixer amb l'objectiu d'oferir, en ple confinament global, la cara positiva d'una experiència històrica que ha afectat a totes les dimensions de la vida humana i de l'organització social. El certamen ha obtingut una resposta molt favorable, havent sigut seleccionats un total de 54 curtmetratges que comparteixen reflexions i reflecteixen pràctiques socials i solidàries sorgides en el marc d'aquesta situació sense precedents. La peça guanyadora, premiada amb 350 euros, es titula Paréntesis i està dirigida a quatre mans per Samira Karki i Sebastián Londoño, que van treballar a distància amb l'ajuda de diversos companys i companyes que els van enviar imatges i reflexions des de diferents parts del món. Segons la seua directora, “el curt va sorgir de la imperiosa necessitat de relatar aquest moment que travessem. Em semblava increïble pensar que la ficció queda xicoteta moltes vegades enfront d'aquests successos de la vida real. Llavors se'ns va ocórrer començar a parlar a les nostres amistats que estaven vivint això en diferents parts del món i que cadascun, en les seues eixides permeses o fins i tot des de les seues pròpies cases, ens filmaren amb els seus mòbils imatges que per a ells representaren aquest moment tan particular”. La cineasta guanyadora detalla que “va ser un procés creatiu interessant i nou. Vam entendre que molta gent aliena al cinema i sense coneixements previs és capaç de generar plans bells i transmetre molt amb les imatges. Vam comprendre que el que estàvem vivint era interessant i urgent per a documentar. Finalment, vam entendre que aquest sentiment era universal, que estàvem en la mateixa sintonia: vulnerables i interpel·lats per aquest moment de ‘parèntesi’ a les nostres vides”. Per la seua banda, el Premi del Públic, dotat amb 150 euros, és per a Galletas, que ha rebut quasi 400 vots dels prop de 3.500 emesos en total. Es tracta d'un curt de ficció dirigit per Julio Casielles i produït per Nucelar Films, que aprofundeix en la virtualització de les relacions personals a conseqüència de la pandèmia i dóna compte, en clau de comèdia, de la capacitat d'adaptació de les persones i la seua obstinació a continuar demostrant amor i afacte cap als seus sers estimats malgrat la distància i la soledat imposades pel confinament. A més d'aquests dos premis, s'ha concedit un Accèssit a Metros/Horas, de l'estudiant valenciana de Comunicació Audiovisual Ángela Sanz, una original proposta d'indubtable qualitat tècnica en la qual la protagonista, atrapada entre les parets de la seua casa en el dia 50 de quarantena, pateix una distorsió de la percepció espai-temporal, envoltada de sons quotidians que s'entremesclen en uns quants metres quadrats en els quals qualsevol objecte es converteix en la porta que obri l'anhelada eixida. Dels més de 50 curts seleccionats en aquesta primera edició de DocuVir.20 i que es troben disponibles en el Canal de YouTube del Centre Cultural La Nau, 11 són els finalistes. A més de Paréntesis i Metros/Horas, també han sigut escollits pel Jurat Oficial Los días que pasan (Antonio Savinelli), Al otro lado del charco (Borja Barroso), Robot delivery (Ferran Carbonell), A phone story (Nacho Errando), Energía positiva (Nacho López Murria), Resiliencia-19 (Laura Cuenca), Solo (Sendoa Cardoso), Triaje (Teresa Barberena) i Pánico en la habitación (Manuel Collado). Aquesta selecció és una mostra de la gran diversitat de treballs presentats al certamen, entre els quals es troben curts documentals, de ficció, experimentals i d'animació, alguns d’ells signats per destacats noms del curtmetratge espanyol. DocuVir.20, la imatge del qual és creació de la il·lustradora i dissenyadora gràfica valenciana Patricia Bolinches, és un projecte del Vicerectorat de Cultura i Esport de la Universitat de València a través de l'Aula de Cinema i l'Observatori Cultural, que es planteja com un laboratori de curtmetratges per a la innovació sociocultural amb vocació de continuïtat, i que preveu celebrar la segona edició en 2021.
Els cartells de ‘Nits de cinema’ de la Universitat de València, així com els del festival ‘La Cabina’, sempre han destacat per la seua cura i disseny innovador. La imatge d'enguany, creada per l'artista Julia Valencia, ens endinsa en les profunditats de la natura més exuberant, precisament en un any com aquest marcat pel confinament, la imatge d'aquesta edició equipara el cinema amb un oasi on arrecerar-se, descansar i deixar-se bressolar per històries belles. Això pretenen els dos cicles programats: ‘Cinema conscient’ i ‘Largo Verano en Europa’. ‘Cinemat Conscient’ proposa una reflexió social, cultural i política mitjançant una selecció d'algunes de les pel·lícules més destacades del 2019, signades per cineastes compromesos com Ken Loach, Céline Sciamma, Oliver Laxe o l'enyorada Agnès Varda. Sorry We Missed You, de Loach, i Varda per Agnés, l'última cinta d'Agnès  Varda, són pel·lícules imprescindibles per entendre el cinema de tots dos cineastes. Les prescriptores de cinema ‘Las Entendidas’ col·laboren per primera vegada amb l'Aula de Cinema i ofereixen el cicle ‘Largo Verano en Europa’, que proposa acostar-se a històries de cinema que utilitzen l'estiu com a motor per impulsar canvis vitals. Les foranies de París o un calorós Madrid són els escenaris d'aquest cicle, que inclou El porvenir (2016), de Mia Hansen-Løve, i La virgen de agosto (2019), de Jonás Trueba. Totes les propostes estaran disponibles en la plataforma de cinema en línia  FILMIN, que col·labora amb #NitsdeCinema2020 amb el sorteig d'inscripcions gratuïtes al seu catàleg per poder veure totes les cintes ofertes. En l’acabat d’estrenar perfil d’Instagram del Aula de Cinema de la Universitat es pot trobar tota la informació, les bases i les condicions per participar-hi. Per altra banda, per presentar aquestes pel·lícules es comptarà amb personatges d'excepció . Aquestes intervencions s'emetran  a les 20 hores en el Canal YouTube del Centre Cultural La Nau, des d'on es podrà recuperar l'arxiu amb posterioritat. Entre els participants: la vicepresidenta de CIMA, Virginia Yagüe (10 de julio), la guanyadora del Goya 2020 en la millor direcció novell, Belén Funes (13 de juliol), o el director del Festival de Sant Sebastià, José Luis Rebordinos (16 de juliol). Ja es pot consultar tota la programació de ‘ Nits de Cinema’ a través d'aquest enllaç i també està disponible el tràiler d'aquesta edició, que obri la llista de reproducció de Canal Canal YouTube del Centre Cultural La Nau des d'on es visualitzaran els debats.
DocuVir.20 és una iniciativa gratuïta en la qual pot participar qualsevol persona major d'edat. El seu objectiu és recopilar i compartir reflexions i experiències positives en l'actual context de pandèmia i confinament global, oferint, a més, un Premi al Millor Curtmetratge i un altre al més votat pel públic. Fins al moment ha rebut un bon nombre de propostes, entre les quals es troben algunes signades per destacats noms del curtmetratge espanyol. És el cas del realitzador i productor Guillermo Alcalá-Santaella, autor de treballs com ‘La petite fille’ (2014), ‘Continuidad de los parques’ (2015) o ‘La Sierra’ (2017), que es va emportar, entre altres guardons, el de millor guió en l'XI Premi Europeu de Cinema Universitat de Sevilla i també el de millor guió per a projecte de curtmetratge de la Universitat de València. Alcalá-Santaella, cineasta valencià establit a Alacant, signa ara per a DocuVir.20 el curtmetratge documental ‘My Funny Quarantine’, que pot vore's, com la resta de propostes seleccionades fins al moment, en el canal de YouTube del Centre Cultural La Nau. Un altre dels curtmetratges a concurs en aquest festival és ‘Robot Delivery’, un treball d'animació a càrrec de Ferran Carbonell, dissenyador gràfic i multimèdia que imparteix classes en l’Escola d’Art i Superior de Disseny de Vic. ‘Robot Delivery’ ens acosta el llarg viatge al voltant del món que ha de realitzar un robot per a lliurar un paquet al seu destinatari enmig de la crisi de la COVID-19. També han presentat el seu curt a DocuVir.20 Laura i Sira Cabrera, bessones cacerenyes establides a Madrid que es dediquen a l'ensenyament de l'Expressió Plàstica, fan exposicions de pintura, escultura i gravat i són autores de desenes de peces de videoart amb les quals han participat en més d'un centenar de festivals. En plena quarantena ens presenten ‘Monólogo’, definit per les germanes Cabrera com “un diàleg amb la mort”, “un enfrontament” o “un conjur” que persegueix animar-nos a “eixir amb força i bellesa” d'aquesta dura crisi. DocuVir.20, organitzat pel Vicerectorat de Cultura i Esport i la Fundació General de la Universitat de València a través de l'Aula de Cinema i l'Observatori Cultural de la Universitat, es planteja com un laboratori de curtmetratges per a la innovació sociocultural i romandrà obert a la recepció de nous treballs fins al 20 de maig. La inscripció es realitza online a través de la plataforma festhome.com i cada participant pot enviar tantes propostes com vulga, sempre que tinguen una duració d'entre 30 segons i 3 minuts i giren entorn de la pandèmia de la COVID-19 i de les experiències noves que la necessitat de repensar la nostra societat i repensar-nos a nosaltres mateixos en aquesta situació extraordinària estan impulsant. Aquest certamen de curts online té el suport de la Direcció General de Cultura i Patrimoni de la Generalitat Valenciana i de la Regidoria de Joventut de l'Ajuntament de València, i compta, a més, amb una imatge dissenyada per la il·lustradora i dissenyadora gràfica valenciana Patricia Bolinches. La informació completa sobre el festival i les seues bases es troba disponible ací.
Docuvir.20 és una iniciativa organitzada pel Vicerectorat de Cultura i Esport i la Fundació General de la Universitat de València a través de l'Aula de Cinema i l'Observatori Cultural de la Universitat, que es proposa en forma de laboratori de curtmetratges per a la innovació sociocultural. En el projecte col·laboren la Direcció General de Cultura i Patrimoni de la Generalitat Valenciana i la Regidoria de Joventut de l'Ajuntament de València. El seu principal objectiu és oferir, en aquests temps de pandèmia i confinament global, la cara positiva d'una experiència històrica que està afectant a totes les dimensions de la vida humana. Es tracta d'un festival obert a la participació de qualsevol persona major d'edat amb ganes de compartir, a través de treballs audiovisuals, les seues idees, reflexions i també les pràctiques socials i solidàries noves que s'estan desenvolupant en aquesta situació sense precedents. La imatge d’aquest festival és obra de la dissenyadora gràfica i il·lustradora valenciana Patricia Bolinches. La inscripció romandrà oberta fins al 20 de maig i s'accepten obres de cinema experimental, documental creatiu i altres formats similars amb una durada mínima de 30 segons i màxima de 3 minuts. Per a la realització dels curts es poden utilitzar tota mena de mitjans o dispositius que permeten gravar imatge i so, així com qualsevol software d'edició, i també és possible l'ús de material gravat amb anterioritat a la pandèmia de la COVID-19, sempre que servisca per a reflexionar sobre aquesta qüestió. Els idiomes emprats han de ser el castellà, valencià i/o anglés, o qualsevol altre idioma a condició que s'incorporen subtítols en una d'aquestes tres llengües. La inscripció es realitza online a través de la plataforma festhome.com i cada participant pot enviar tantes propostes com vulga. Les obres seleccionades seran exhibides en obert a través del canal de YouTube del Centre Cultural La Nau entre l'1 i el 30 de juny. El Jurat Oficial, compost per professionals del mitjà cultural, serà l'encarregat d'atorgar el Premi a Millor Curtmetratge, dotat amb 350 euros, mentre que el Premi del Públic, dotat amb 150 euros, serà lliurat a l'obra que haja obtingut més vots per part de les i els espectadors al llarg del mes de juny. Quant a l'origen d'aquesta iniciativa, el vicerector de Cultura i Esport de la Universitat de València, Antonio Ariño, explica que “la idea d'un laboratori sociocultural la portem en ment des de fa anys; hem realitzat algun intent que no ha arribat a quallar. Però ara, en aquestes circumstàncies, hem d'aguditzar la imaginació: posar-nos a treballar en xarxa i aventurar noves maneres de saludar-nos, de comunicar-nos, de transmetre'ns confiança i, sobretot, solidaritat”. És en aquest context que la Universitat llança aquest festival de curtmetratges online, perquè, segons Ariño, “necessitem com més prompte millor una vacuna per a superar el COVID-19, però necessitarem també antídots socioculturals perquè l'eixida d'aquesta pandèmia no aguditze les desigualtats, no facilite la circulació de les faules, no servisca de pretext per a qüestionar la democràcia. D'això va DocuVir.20, de preparar un futur per a totes i tots, en igualtat”. Per la seua part, Carmen Amoraga, directora general de Cultura i Patrimoni de la Generalitat Valenciana, assenyala la importància de la col·laboració institucional “per a poder portar endavant projectes que repercutisquen en la ciutadania, com és el cas de DocuVir.20, especialment en temps tan durs”. Destaca, a més, que “la Universitat de València és un soci imprescindible per a la Generalitat”, i afirma que “poder treballar junts per la cultura i pels professionals de la creació en aquest moment terrible de crisi sanitària és tot un honor”. Mentre que la regidora delegada d'Educació, Acció Cultural, Joventut, Cooperació al Desenvolupament i Migracions de l'Ajuntament de València, Maite Ibáñez, assegura que “en un moment on la joventut necessàriament redefinirà les seues relacions socials, hem d'estar connectats amb les seues noves mirades sobre la situació actual i futura”, i apunta al fet que el format del microrelat audiovisual constitueix “un espai ideal per a desenvolupar la creativitat en temps de confinament”. Per això la regidoria de Joventut, segons Ibáñez, “està encantada de col·laborar amb la Universitat de València, l'Aula de Cinema i l'Observatori Cultural en aquesta experiència que impulsa el sentit de la participació i la innovació, i que servirà d'eina per a donar veu també als més joves”. DocuVir.20 naix, doncs, amb la finalitat de contribuir a donar-li la volta a la situació incerta i molt perillosa que vivim en tots els racons del planeta. I és que el virus que amenaça amb infectar-nos a través dels gestos més quotidians i que ens ha obligat a aïllar-nos a casa, també ens dóna l'oportunitat de posar la nostra imaginació i la nostra creativitat al servei de la solidaritat i de les noves formes de connexió i acció ciutadana. La informació completa sobre el festival i les seues bases es troba disponible ací.
A aquesta III Trobada assistiren els presidents i alguns representants de les entitats següents: l’Academia Portuguesa de Cine, l’Academia del Cine Aragonés, l’Asociación de Escritoras y Escritores Cinematográficos de Andalucía (ASECAN), l’Acadèmia de Cinema Català, l’Academia del Cine Asturiano, la Fundación Aula de Cine Colección Josep Maria Queraltó i l’Acadèmia Valenciana de l’Audiovisual. L’objectiu principal va ser consolidar la relació entre les diferents acadèmies de cinema que es va iniciar en les dues trobades anteriors, celebrades a Galícia i Aragó respectivament, i en què es van començar a gestar unitats d’acció al voltant d’aspectes comuns que puguen incidir en un millor desenvolupament de cadascuna. Com a objectius concrets, es  van plantejar la posada en comú de les diferents formes de funcionament d’aquestes associacions, els problemes de finançament, els patrocinis, així com la configuració de les bases i realització dels premis anuals. Amb aquest esdeveniment, també es va pretendre mostrar la hospitalitat de la ciutat de València i el seu compromís amb el cinema i l’audiovisual, a més de destacar els valors turístics i cinematogràfics dels seus espais. La III Trobada d’Acadèmies de Cinema d’Espanya i Portugal va començar el divendres 28 de febrer, amb l’arribada a València i la recepció dels convidats de les acadèmies i dels participants. El dissabte 29 de febrer, al matí, es va donar inici a la Trobada amb la benvinguda als convidats i assistents, seguida d’una taula redona titulada ‘El paper de les acadèmies, funcions i comeses (més enllà dels premis)’, en què participaren representants de les acadèmies convidades. La vesprada del dissabte es va dividir en dues sessions: d’una banda, una taula redona titulada ‘Les plataformes, les sèries, les websèries i els videojocs’, on s’abraçaren diversos temes relacionats amb els nous formats audiovisuals i l’auge de les plataformes VOD. La segona sessió es va dividir, al seu torn, en dos blocs: en el primer, la plataforma Civicitis va fer una breu conferència sobre els sistemes digitals en els processos dels premis; i per concloure la jornada, es van debatre temes com cap a on van les noves tecnologies audiovisuals. Totes aquestes activitats tingueren lloc a l’Aula Magna del Centre Cultural La Nau i l’entrada va ser gratuïta fins a completar la capacitat de la sala. El diumenge 1 de març, el matí es va dedicar a tractar temes interns de les acadèmies, així com a redactar un breu resum, a manera de conclusió, de les idees extretes durant la Trobada. Aquesta sessió va tenir lloc també al Centre Cultural La Nau, concretament a la Sala Gonzalo Montiel. La III Trobada d’Acadèmies de Cinema d’Espanya i Portugal va estar patrocinada per l’Ajuntament de València i va tenir, a més, la col·laboració del Centre Cultural La Nau de la Universitat de València, l’Institut  Valencià de Cultura (IVC) i Valencia Film Office.
Les millors obres en format migmetratge de ficció, no-ficció, llenguatge experimental, fashion film o videoart es donaran cita a València entre el 12 i el 20 de novembre de 2020. La Cabina afronta la seua 13a edició com un esdeveniment cultural de primer ordre a València i com a festival internacional de migmetratges més que reconegut: acaba de ser finalista en els ‘Iberian Festival Awards’, on ha resultat triat entre els 10 millors festivals d'Espanya i Portugal. Ja en plena preparació de La Cabina 2020, el festival tancarà la seua edició de 2019 amb la projecció del palmarés premiat pels jurats de la Secció Oficial i Amalgama, i pel nou jurat Sènior. El pròxim 27 de març, al Centre Cultural La Nau, es podran veure els millors migmetratges de l'última edició: ‘Electric Swan’ (Konstatina Kotzamani, 40 minuts), premiat com a Millor migmetratge Secció Oficial i Millor direcció; ‘Haunted’ (Christian Einshøj, 30 minuts), que va obtindre el guardó a Millor migmetratge en la secció Amalgama; ‘My Mother’s Garden’ (Lyna Zerrouki 46 minuts), distingit com a Millor migmetratge en la Secció Oficial pel Jurat Sènior; i ‘Makun’ (Emilio Martí, 30 minuts), premi al Millor migmetratge Amalgama votat pel Jurat Sènior. La sessió començarà a les 18:30 hores i l'entrada serà gratuïta fins a completar-ne l’aforament.
El cicle es va inaugurar el dimarts 4 de febrer amb Eugenia Vázquez Nacarino i Javier Pérez Alarcón, que parlaren de les seues traduccions de Margaret Atwood al paper i al cel·luloide, respectivament. El 21 de febrer es continuarà amb la traducció intergalàctica amb Quico Rovira-Beleta i Víctor García d'Isusi i les seues Star Wars per a cinema i còmic. El 7 d'abril es rebrà a Celia Filipetto i Alicia González-Camino, que traçaran un viatge per l'escriptura d'Elena Ferrante. Finalment, el 5 de maig conclourà el cicle una taula redona sobre l'univers dels Simpson de la mà de la seua traductora, María José Aguirre de Càrcer, acompanyada d'Arturo Peral Santamaría i Juan José Martínez Sierra.
En aquest cicle especial, que naix amb motiu de la celebració de l’Any Nou xinés 2020, es van projectar cinc curtmetratges que mostraren el punt de vista de la joventut del nou mil·lenni en la mil·lenària Xina. A través d’aquests treballs de cinc joves realitzadors, l’espectador va poder submergir-se en la mirada de les noves generacions dins i fora de la Xina. El programa va incloure els curtmetratges: ‘El hilo rojo’ (2016, 19 minuts), de Xiaomei Espiro; ‘Bailando con Reng Hang’ (2018, 9 minuts), de Lei Yuan Bin; ‘En la frontera’ (2018, 15 minuts), de Wei Shujun; ‘Atrapados en la ciudad de las mil montañas’ (2018, 23 minuts), de David Verbeek; i ‘Animal salvaje’ (2019, 11 minuts), de Yu Depeng. La projecció va constar d’una presentació prèvia i un col·loqui posterior a càrrec de la comissària i sinòloga Susana Sanz i dels directors d’origen xinés Yu Depeng i Xiaomei Espire.
Hongria, Bèlgica, Irlanda o Espanya són alguns dels països pels quals discorre aquest cicle, format de 5 llargmetratges i 1 migmetratge produïts pels principals estudis d’animació europeus. Els films en qüestió recorren diferents tècniques d’animació (stop motion, 2D, 3D, motion capture, entre altres) i han recollit, tots ells, premis i nominacions en festivals i certàmens internacionals. La programació del cicle va començar el 14 de gener amb The Tower, del director noruec Mats Grorud, que narra el drama dels deportats palestins al Líban i ho fa a través dels ulls de Wardi, una xiqueta d’11 anys que conta la seua història i la de la seua família allí desplaçada des de la creació de l’estat d’Israel el 1948. A partir de testimoniatges d’amics i coneguts, Mats Grorud va escriure i animar The Tower mesclant stop motion, animació 2D, fotos i una profunda comprensió de la invencibilitat de l’esperit humà.  A més de The Tower, el cicle ‘Nova animació europea’ projectarà fins al mes de juny els títols següents: The breadwinner (‘El pa de la guerra’, Nora Twomey, Irlanda, 2017), l’11 de febrer; Ce magnifique gâteau! (Emma de Swaef  i Marc James Roels, Bèlgica, 2018), el 10 de març; Buñuel en el laberinto de las tortugas (Salvador Simó, Espanya, 2019), el 7 d’abril; Dilili en Paris (Michael Ocelot, França, 2018), el 12 de maig; i Un día más con vida (Raúl de la Font i Damian Nenow, Espanya-Polònia, 2018), el 9 de juny. Totes les sessions tindran lloc al Col·legi Major Rector Peset, a les 19 hores, i l’entrada  serà gratuïta fins a completar la capacitat de la sala.
La cloenda de la tercera edició del certamen DocsValencia, celebrada a la sala La Mutant de la ciutat del Túria, va guardonar a la producció documental ‘Contra el No-Do, Llorenç Soler o la pulsió per l’honestedat', dirigida per Albert Montón i amb la producció executiva de Miquel Francés, dins de la secció Mirades dedicada als llargmetratges documentals valencians. Així mateix, en la secció Panorama va ser premiat el documental ‘Ainhoa. Yo no soy esa’ de la directora Carolina Astudillo Muñoz; i l’obra ‘Thangam’ de Sarai Ramírez-Payá en l’apartat Fragments. Menció especial reberen ‘En la bretxa’ de Claudia Reig en la secció Mirades i ‘La posibilidad de un volcán’ de Laura Garcia, en Fragments. En la present edició del festival DocsValència competien 22 obres arribades de tot el territori estatal. Durant set dies, les produccions es van projectar en les distintes seus que comptava enguany el festival, com varen ser el Colegi Major Rector Peset de la Universitat de València, la Filmoteca, Octubre Centre de Cultura Contemporania o la sala La Mutant. Entre les produccions destacaven documentals com ‘Almost Ghosts’ d’Ana Ramón Rubio i amb nou nominacions als Goya 2020; ‘El cuarto reino’ de Adán Aliaga amb set nominacions als Goya o ‘Ara Malikian. Una vida entre cuerdas’, amb també nombroses nominacions als mateixos guardons. Per altra part, la producción del TAU va ser també guardonada amb el Premi Cinema Rescat al millor treball d’arxiu i documentació en la cloenda del Memorimage 2019-Festival Internacional de Teatre de Reus, que es va celebrar el passat dissabte 9 de novembre. ‘Contra el No-Do, Llorenç Soler o la pulsió per l’honestedat’ ofereix una revisió de l’obra i la vida de Llorenç Soler (València, 1936), un home creatiu, lliure i insubornable que va esdevenir un dels precursors del cinema documental independent a Espanya a partir dels anys 60. Dins de l’Espanya franquista, el discurs informatiu audiovisual estava monopolitzat per TVE i el No-Do. És contra aquest discurs monolític i autoritari que es van rebel·lar Soler i d’altres pioners del cinema de documental independent. En aquest context, Soler, documentalista gairebé per accident, s’obsessiona per donar veu als que no han tingut mai possibilitat d’expressar-se, als desheretats de la terra i a la vegada es converteix en un gran experimentador de la tècnica cinematogràfica. A més, Soler ha exercit de mestre de documentalistes, tant des del punt de vista tècnic i estilístic com a l’ètic i moral, influenciant a generacions posteriors de cineastes.
En la presentació oficial davant els mitjans, La Cabina ha anunciat totes les novetats que té preparades per a aquesta nova edició, que s’inaugurarà dijous 21 de novembre, a les 20:30 hores, al Centre Cultural La Nau. El vicerector Antonio Ariño ha remarcat la implicació de totes les institucions, com la Generalitat Valenciana o l’Ajuntament de València, i l’empresa privada, com Caixa Popular o Cerveza Turia, que ajuden al fet que el festival “continue creixent i aconseguint la seua projecció internacional”. José Luis Moreno, director adjunt d’Audiovisuals i Cinematografia de l’IVC, ha qualificat de “fonamental per a València” mantindre aquest festival ja que defensa un format al cinema que no té cabuda en altres circuits: “Som pioners en aquesta defensa”, ha assegurat. Per la seua banda, Maite Ibáñez, de la Regidoria de la qual depén La Mutant i que enguany se suma com a seu de La Cabina acollint l’activitat ‘Carne Cruda on Tour’ el 25 de novembre, ha comentat davant els assistents: “Per a l’Ajuntament de València és una alegria participar com a seu en aquesta edició ja que La Cabina destaca per la seua filosofia d’integrar totes les arts: cinema, disseny, música, moda… Igual que La Mutant, un espai que dóna cabuda a totes les disciplines”.  Sara Mansanet, directora del festival, ha declarat que la filosofia del festival de “defensar un format audiovisual difícil de distribuir” continua i es continuen fent passos per a això. Entre ells, estan la renovació de l’acord amb la plataforma Filmin i les ja consolidades sessions individuals, possibles gràcies a la confiança dels responsables de programació de La Filmoteca i de La Nau, “donant-li la importància d’obra completa que ha de tindre cada migmetrage”, ha afirmat. Mansanet ha qualificat aquesta dotzena edició com a una “edició de rècord: amb 18 estrenes a Espanya, una estrena europea i set estrenes a la Comunitat”. La Cabina s’inaugurarà el dia 21 de novembre amb un acte que se celebrarà al Centre Cultural La Nau de la Universitat de València conduït per María Fuster. A partir d’aquest dia, es viuran huit dies del millor cinema de 30 i 60 minuts que inundarà València. D’Amalgama també ha destacat que les 11 pel·lícules que conformen aquesta secció plantegen constants debats, com “la difícil acceptació de l’homosexualitat en una societat catòlica i conservadora com la polonesa, fins a la relació amorosa entre humans i no humans al Japó; a més, la política i la denúncia social juguen també un paper important”. Mentre que en la secció Oficial, en la qual competeixen 15 migmetratges de països i territoris, com França, Hong Kong, Suècia, Alemanya, els Estats Units, l’Argentina, Algèria, el Canadà, Itàlia i Grècia, “un n’és estrena europea: ‘Éléonore’, del canadenc Martin Rodolphe Villeneuve, i altres 11 en són estrenes a Espanya, alguns d’ells provinents directament de festivals com Venècia o Cannes com ara ‘Ultra Pulpe’ (Bertrand Mandico), ‘Journey Through a Body’ (Camille Degeye) o ‘Electric Swan’, de Konstantina Kotzamani. Seccions i activitats paral·leles  El Centre Cultural La Nau es converteix ja en la seu principal de La Cabina. D’aquesta manera, alberga, a més de la inauguració i clausura, i la secció a competició Amalgama, quasi la totalitat de les seccions paral·leles: Inèdits, AulaCabina, Videopoesia, la nova sessió Matinal en família i Visuals. Inèdits manté la seua aposta per les projeccions de migmetratges de cineastes consagrats. El 2019, es presenten cinc pel·lícules de directores tan destacades com ara Helena Taberna, Suzie Templeton o Barbara Hammer, a més de recuperar treballs de François Truffaut o Jonas Mekas. L’educació en l’audiovisual continua sent de gran importància per a La Cabina, prova d’això és que la seua secció AulaCabina afegeix sessions perquè major quantitat d’estudiants de secundària i batxillerat puguen assistir a La Nau, en jornades matinals, i gaudisquen d’una selecció de migmetratges dins d’un context didàctic adaptat, a més d’ampliar els seus coneixements sobre la indústria i els oficis del cinema. El punt musical el tornarà a posar enguany la secció Visuals, que canvia de seu i se celebrarà a la sala Matilde Salvador de La Nau. En ella, dos grups valencians (Amatria i Wisemen Project) que incorporaran visuals en les seues actuacions, oferiran un concert el dia 28 de novembre, sumant així la potència de la imatge amb la música en directe. Aquesta activitat, ja consolidada dins del festival, ha corroborat el seu èxit havent d’obrir una llista d’espera a través de la web del festival, ja que no queden entrades disponibles.  Barreira A+D renova el seu compromís amb La Cabina  D’una banda, s’ofereix obert al públic i en col·laboració amb el Màster en Comunicació de Moda de Barreira A+D, una nova jornada dedicada als Fashion Films, que s’han convertit en eines audiovisuals essencials per a la comunicació en moda. Aquesta projecció serà dilluns 25 de novembre a Barreira i serà conduïda per Maite Sebastiá, Víctor Claramunt, Eduardo Jaircovich i Carmen Errando. A més, units al Centro Sperimentale i Cinematografia di Italia, i en el marc de la seua Escola Superior de Cinema a València, ofereixen per segon any consecutiu el Premi Barreira a millor escriptura audiovisual en la secció Amalgama de La Cabina, dotat amb una beca per al taller d’escriptura que el cineasta Pablo Berger impartirà a València. Però la seua col·laboració va més enllà. Barreira ofereix juntament amb el festival La Cabina l’estrena a Espanya del migmetratge dirigit per Lucca Guadagnino per a Valentino ‘The Staggering Girl’, i protagonitzat per Julianne Moore, Mia Goth i Kyle MacLachlan. Aquesta projecció exclusiva tindrà lloc a La Filmoteca diumenge 24 de novembre a les 21 hores. Un tros de València en el trofeu de La Cabina 2019  També s’ha presentat el trofeu que l’artesana del vidre Sara Sorribes ha creat per a la dotzena edició del festival. “Ha sigut tot un honor poder realitzar aquest trofeu amb total llibertat. Les úniques pautes que Sara (Mansanet) em va donar van ser els conceptes de “temps, València i el teu art”. En aquest sentit, el que he fet és un tribut als 100 anys que porta l’empresa Sorribes realitzant rellotges d’arena i li vaig posar arena de la Malva-rosa”, confessa l’artista i afegeix: “Qui s’emporte aquest trofeu s’emportarà una part de mi i de València”. Vidrio Sorribes va ser fundada el 1920 i ja fa més de 20 anys que Sara Sorribes, tercera generació d’artesans de vidre a València, forma part de l’empresa. Va ser el 2011 quan va començar el seu camí en solitari a càrrec de l’empresa que continua activa gràcies a la seua capacitat de reinventar-se i, alhora, al seu compromís amb l’ofici i la tradició. L’equilibri entre tradició i avantguarda és la raó dels seus assoliments i els seus reconeixements, com el premi Dona Artesana de la Comunitat Valenciana 2015 o la seua nominació com a finalista en els Premis Nacionals d’Artesania 2010. La Cabina-Festival Internacional de Migmetratges de València, que se celebrarà del 21 al 29 de novembre, està coorganitzat per l’Aula de Cinema del Vicerectorat de Cultura i Esport, inscrita en la Fundació General de la Universitat de València; l’Institut Valencià de Cultura; la Conselleria de Cultura a través de la Direcció General de Cultura i Patrimoni; la Regidoria d’Acció Cultural de l’Ajuntament de València; i la Diputació de València, i compta, així mateix, amb el patrocini oficial de Cerveza Turia i Caixa Popular.
El documental, dirigit per Albert Montón i amb la producció executiva de Miquel Francés, que hi varen presentar la projecció, va ser premiat per ressaltar la importància de la figura del realitzador de cinema, especialitzat en documentals, Llorenç Soler. El jurat, configurat per membres de l’associació Cinema·Rescat, va destacar al seu veredicte que el cinema de Soler, ‘ha donat veu i imatge a persones anònimes i a esdeveniments socials i polítics, silenciats pels estament oficials, fent que aquestes imatges esdevinguin part de la memòria històrica del nostre país’. Contra el No-Do ofereix una revisió de l’obra i la vida de Llorenç Soler (València, 1936), un home creatiu, lliure i insubornable que va esdevenir un dels precursors del cinema documental independent a Espanya a partir dels anys 60. Dins de l’Espanya franquista, el discurs informatiu audiovisual estava monopolitzat per TVE i el No-Do. És contra aquest discurs monolític i autoritari que es van rebel·lar Soler i d’altres pioners del cinema de documental independent. En aquest context, Soler, documentalista gairebé per accident, s’obsessiona per donar veu als que no han tingut mai possibilitat d’expressar-se, als desheretats de la terra i a la vegada es converteix en un gran experimentador de la tècnica cinematogràfica. A més, Soler ha exercit de mestre de documentalistes, tant des del punt de vista tècnic i estilístic com a l’ètic i moral, influenciant a generacions posteriors de cineastes.
El 21 i 22 d'octubre, es projectaren a l'Aula Magna una selecció de pel·lícules que “aborden la interculturalitat des del punt de vista d'espanyols que conviuen amb xinesos. Creiem en la comunicació i en la construcció de llaços d’entesa des de la cultura i l'expressió artística”, en paraules d'Antonio Liu Yang, facilitador cultural i coorganitzador de la mostra, qui també assenyalava la necessitat d'empatia i comprensió amb “una comunitat cada vegada més present a València”, mitjançant obres de directors de qualitat, premiats i seleccionats per a nombrosos festivals. “El primer dia tractarem mirades externes cap a la comunitat xinesa, i el segon visibilitzarem mirades internes però produïdes a Espanya i problematitzades, ja que ens parlen des de la no pertinença, les identitats mixtes i els tercers llocs”, afirmava Antonio Liu Yang. Día para nadie, de Daniel López Sánchez, i Yu Gang (La peixera), de Paco Nicolás, van ser les propostes per a la sessió del 21 d'octubre, presentades pels seus directors, els quals van mantindre un col·loqui posterior amb el públic moderat per Liu Yang. Dimarts 22 d'octubre va ser el torn dels curtmetratges Xiao Xian, de Jiajie Yu Yan, i El hilo rojo, de Xiaomei Espiro. Tots dos són joves cineastes espanyols d'origen xinés i van estar presents en la projecció i en el col·loqui posterior, moderat aquesta vegada per la periodista i gestora cultural Paloma Chen. Aquestes dues sessions, d'entrada gratuïta, van comptar amb la col·laboració de l'Institut Confuci de la Universitat de València.
La projecció dels dos primers episodis de la nova temporada de 'La Casa de Papel' es durà a terme en onze ciutats espanyoles de forma simultània. València és una d'elles i l'espai triat en exclusiva ha estat el Centre Cultural La Nau de la Universitat de València. 'La Casa de Papel' és un cas d'èxit poc habitual: va passar de la televisió en obert a convertir-se, segons paraules de Netflix, en la sèrie de llengua no anglesa més vista en esta plataforma a tot el món. Creada per Álex Pina, compta entre el seu repartiment amb Úrsula Corberó, Álvaro Morte, Alba Flores o Miguel Herrán, entre altres. Lloada per públic i crítica, el mes de novembre passat es va alçar amb un Emmy Internacional en la categoria de Millor Drama, a més de ser premiada com a Millor Sèrie Espanyola i Premi Especial del Públic en el Festival Internacional de Luchón (França), Millor Ficció Nacional i Millor Direcció en el Festival de Televisió de Vitòria (FesTVal), Premi Iris a Millor Guió, Fotogramas de Plata com a Millor Sèrie Espanyola o premi en el Festival MiM Series a la Millor Direcció.
La programació d’enguany s’ha presentat en una roda de premsa a La Nau que ha comptat amb les intervencions d’Antonio Ariño, vicerector de Cultura i Esport, José Antonio Hurtado, cap de programació de la Filmoteca (IVC) i Sara Mansanet, responsable de l’Aula de Cinema de la Universitat de València. El primer cicle, ‘20 anys de la Nau, 20 anys de Cinema’ proposa una revisió de pel·lícules estrenades en 1999, any en què es va obrir La Nau com a centre cultural. D’aquesta manera, l’Aula de Cinema de la Universitat s’uneix a les celebracions que al llarg d’aquest s’estan realitzant amb motiu del 20 aniversari de la Nau i els 520 de la Universitat. El cicle s’obrirà el divendres 12 de juliol amb Las vírgenes suicidas, el primer llargmetratge de Sofia Coppola, un film basat en la novel·la homònima de Jeffrey Eugenides, que en la seua adaptació al cinema va ser aplaudit per la crítica mundial. El cicle prosseguirà el diumenge 14 juliol amb el drama de Pedro Almodóvar Todo sobre mi madre. L’Aula de Cinema de la Universitat rendeix un tribut a aquest film que compleix 20 anys i que va marcar una fita en la història del cinema espanyol: va ser la primera pel·lícula espanyola guanyadora d’un oscar i un Globus d’Or, a més de fer-se amb un BAFTA, set premis Goya i millor director en el Festival de Cannes. Matrix, que es projectarà el dimarts 16 de juliol, també compleix 20 anys. El film dirigit per Lilly i Lana Wachowski Wachowski, un referent de la ciència ficció, va aconseguir quatre premis Oscar: millor muntatge, millor so, millor edició de so i millors efectes visuals. El cicle continuarà amb Magnolia (divendres, 19 de juliol). Aquest film de Paul Thomas Anderson el va catapultar com un dels principals directors de la seua generació, com així ho van acreditar la distinció com a millor pel·lícula en el Festival de Berlín i el Globus d’Or per a Tom Cruise com a millor actor de repartiment.  ‘Nits de Cinema al Claustre’ conclourà el diumenge 21 de juliol amb una pel·lícula d’aquest cicle, Boys don’t cry, de Kimberly Peirce. Basada en la història real de Brandon Teena, una xica que sempre havia desitjat ser un xic, el film va commocionar l’opinió pública nord-americana de 1993. La producció disposava d’un pressupost baix, però això no va suposar un obstacle perquè conquistara el primer Oscar per a Hilary Swank com a millor actriu. El segon cicle, ‘Films de culte’, està organitzat en col·laboració amb la Filmoteca de València i com a mostra prèvia de la Filmoteca d’Estiu. En aquesta línia, l’Aula de Cinema de la Universitat ofereix tres pel·lícules de culte: títols que han marcat l’imaginari de diverses generacions. La pel·lícula encarregada d’inaugurar el cicle el dissabte 13 de juliol és el thriller Sospechosos habituales (Bryan Singer, 1995). La cinta, guanyadora d’un Oscar al millor guió original i primer Oscar per a Kevin Spacey com a millor actor de repartiment, arranca amb un sospitós incendi que s’ha produït en un vaixell al port de San Pedro. L’única pista que té l’agent Dave Kujan és un estafador que va sobreviure a la catàstrofe. El dilluns 15 de juliol es projectarà ¿Quién puede matar a un niño? (Narciso Ibáñez Serrador, 1976). Basada en la novel·la El juego de los niños, de Juan José Plans i amb música de Waldo de los Ríos, aquesta va ser la segona i última pel·lícula dirigida per Ibáñez Serrador, recentment desaparegut. L’última pel·lícula d’aquest cicle a La Nau serà Tenemos que hablar de Kevin (Lynne Ramsay, 2011), programada per al dimecres 17 de juliol. Guanyadora del 55é Festival de Cinema del British Film Institute, aquest drama es converteix en una cinta de terror psicològic basada en la novel·la homònima de Lionel Shriver, que es basa en la història d’una dona, Eva, autora i editora de guies de viatge, que decideix ser mare passats els 40 anys.
Ocultas y impecables és segona part de Las Sinsombrero. Els directors del documental, Tània Balló, Serrana Torres i Manuel Jiménez Núñez, tornen a posar el focus en les artistes i intel·lectuals de la Generació del 27, però a les que la història ha oblidat. El 1939, amb el triomf del feixisme i la instauració de la dictadura franquista, molts dels que van lluitar per la llibertat van emprendre el camí de l’exili. Molts d’altres, però, van decidir quedar-se. Tània Balló comenta que «en aquest cas abordem “las sinsombrero” que no van poder o no van voler exiliar-se i el que va suposar la llosa del franquisme sobre una autoria que s’havia construït sota el somni de llibertat». Elena Fortún, Delhy Tejero, Ángeles Santos, Lucía Sánchez Saornil, Margarita Manso, Carmen Conde i Consuelo Berges són les protagonistes d’aquesta segona part de Las Sinsombrero. Les artistes que es van quedar a Espanya, protagonistes també del boom creatiu i llibertari que van representar els anys republicans, van haver de sacrificar el seu esperit transgressor per adaptar-se al nou rol femení, submís i devot, que van imposar els vencedors. Una regressió que la majoria d’elles va combatre des d’un esquinçador exili interior, però que no els va impedir continuar creant i evolucionant com a autores. Els seus noms, igual que els de les seues companyes que van partir a l’exili, no van ser integrats en el nou relat memorístic, una memòria incompleta. Las Sinsombrero pretén, i ho està aconseguint, recuperar a través d’un projecte multidisciplinari la memòria de les dones de la Generació del 27. Injustament oblidades en el relat historicocultural d’un país que mai, fins ara, no les havia reivindicat a nivell popular. Amb el terme Generació del 27 es coneix el que segurament és el grup de literats i artistes més influents i coneguts de la cultura espanyola. El seu llegat és àmpliament conegut, sempre que parlem d’ells... però, què passa amb elles? És que no hi havia dones artistes? Res més lluny de la realitat. Dins del Grup del 27 hi va haver, es va crear i va triomfar una generació de dones: pintores, poetes, novel·listes, il·lustradores, escultores i pensadores, cineastes i compositores, d’immens talent, que no solament van gaudir en el seu temps d’èxit nacional i internacional, sinó que a través del seu art i activisme van desafiar i van canviar les normes socials i culturals de l’Espanya de les dècada de 1920 i 1930. Les seues carreres artístiques i literàries no es van interrompre malgrat els avatars sociopolítics a què la seua generació va haver d’enfrontar-se. Ja fora des de l’exili o des de la seua voluntat de supervivència a l’Espanya franquista, no van deixar de produir. La seua obra, en qualsevol de les etapes, és fonamental per entendre l’esdevenir de la història del segle XX espanyol.
En l’acte, els ponents van dialogar amb el públic sobre la trajectòria, la personalitat, la tasca i la vigència del cinema de Berlanga al segle XXI i el seu llegat per a cineastes nacionals i internacionals. Com ha influït el seu cinema o per què Berlanga encara és modernitat i transgressió seran algunes de les qüestions que s’hi abordaran. Jaime Chávarri dirigeix el seu primer llargmetratge en solitari i amb guió propi en 1974. Amb Elías Querejeta col·labora com a productor i coguionista, moment en què dirigeix ‘El desencanto’ (1976), documental sobre la família del poeta Leopoldo Panero.  Amb ‘Las bicicletas son para el verano’ (1983) fa un gir a la seua carrera, passa del cinema d'autor al comercial. Aquesta pel·lícula com ‘Las cosas del querer’ (1989), suposa un gran èxit de taquilla. Torna al teatre amb el muntatge de ‘El baile’ (1993). Després de la comèdia ‘Gran Slalom’ (1995) i l'òpera rock ‘Quo Vadis?’ (1997), roda ‘Besos para  todos’ (2000), candidata a sis premis Goya, entre ells, a la categoria de millor director. ‘El año del diluvio’ (2004) i ‘Camarón’ (2005) serien els seus següents rodatges. Sol Carnicero es dedica al cinema des de 1974 i es va convertir en la primera dona directora de producció a Espanya després de treballar en ‘Vámonos Bárbara’, dirigida per Cecilia Bartolomé. Durant la seua trajectòria, ha treballat per a les productores d’Alfredo Matas i alguns dels títols en els que ha col·laborat com a responsable de producció són: ‘La escopeta nacional’, ‘La vaquilla’, ‘Gary Cooper que estás en los cielos’ o ‘El crimen de Cuenca’. A més, és impulsora i sòcia fundadora de l’Acadèmia de les Arts i les Ciències Cinematogràfiques d’Espanya. En 1988 va obtenir el Premi Goya a la millor direcció de producció ‘Cara de acelga’ i ha estat nominada en 1989 per ‘Pasodoble’ i en 1990 per ‘Esquilache’. Rafael Maluenda s’inicia professionalment en el món del cinema de la mà de Luis García Berlanga com a part de l’equip de direcció de ‘Todos a la cárcel’ en 1993. Després d’aquesta experiència, Berlanga tornarà a comptar amb ell per a les seues pel·lícules successives: ‘Blasco Ibáñez’ (1996) i ‘París-Tombuctú’ (1999). Els uneix una amistat que perdurarà fins a la defunció del cineasta. En 1996 inicia una llarga etapa professional lligada al Festival Internacional de Cinema de València – Cinema Jove, primer com a programador i seguidament com a director durant 17 anys . En 2012 crea el Berlanga Film Museum, primer museu online dedicat a la figura d’un cineasta, amb el suport de la família García Berlanga Manrique i de la unió de la Generalitat Valenciana amb EGEDA, el Ministeri de Cultura-Filmoteca Espanyola i l’Institut Cervantes. És autor de diversos guions cinematogràfics i prepara com a director el llargmetratge documental ‘BERLANGA!!’, produït per Endora Producciones.
A partir d’una vella fotografia escolar dels anys 20 que era guardada com un tresor per algunes de les antigues alumnes que hi figuraven, els creadors i creadores del documental van investigar fins a esbrinar qui era aquella mestra de la qual totes parlaven amb enorme gratitud: Doña Francisca. El seu nom complet era Paquita Sanchis Ferrer i la seua història els va emocionar tant que van decidir realitzar un documental sobre ella. L’equip del documental es va basar en les entrevistes a les seues antigues alumnes, a la seua filla, Palmira Calvo, i a la professora de Teoria i Història de l’Educació M. Carmen Agulló, així com en imatges d’arxiu i en diferents quaderns escolars del col·legi de Pina  (Castelló). Francisca Sanchis Ferrer (1896-1982) va ser una mestra lliurepensadora i defensora del naturisme que el 1922 va prendre possessió de la seua primera destinació com a mestra de Pina. En acabar la guerra, va ser depurada pel franquisme i condemnada a sis anys i un dia de presó acusada de pertànyer a Esquerra Republicana i propagar idees marxistes i antireligioses a l’escola. Paquita va ser jutjada en un consell de guerra sumaríssim, acusada de propagar idees marxistes i antireligioses i d’incitar a la rebel·lió. Va patir les represàlies del règim franquista, principalment per estar afiliada, anteriorment a l’any 1936, a la Federació Espanyola de Treballadors de l’Ensenyament (FETE-UGT). De fet, va ser la primera dona afiliada a València, l’any 1931. El documental ‘En el yunque de la desgracia. Paquita Sanchis. Maestra, librepensadora, republicana y naturista’ està dirigit i produït per Alberto Herrero, que també ha treballat en el guió juntament amb Rubén Ballestar. El muntatge realitzat de la mà de Gloria Corell, que també ha participat en els enregistraments amb Lidia Herrero; la música d’Elma  Sambeat i Antonio Selfa; la lletra de Paquita Sanchis; la producció de so de The Last Monkey; i el disseny del cartell d’Iván Arguedas.

Aquesta edició de La Cabina, l’únic festival internacional de migmetratges del món, se celebrarà entre el 14 i el 24 de novembre. Aquest any, el festival ha batut el rècord de migmetratges amb més de cinc-centes produccions que participaran en la secció de competició Amalgama, la seu de la qual serà el Centre Cultural La Nau, i en la secció oficial. L’entrada a l’acte d’inauguració és lliure, amb invitació, que es pot adquirir fins a una hora abans en la taquilla. Sara Mansanet, directora del festival, ha anunciat les novetats d’aquesta edició: la renovació de l’acord amb la plataforma Filmin, que crearà un canal específic de La Cabina en el qual es podrà veure una selecció de migmetratges durant els dies del festival; l’augment de sessions diàries i la seua conversió en sessions individuals (a diferència de les edicions anteriors, en les quals es projectaven dues pel·lícules en cada sessió) per a donar importància a cada producció com a obra completa; el lliurament del Premi Barreira al millor guió en la secció Amalgama; i l’ampliació de les activitats paral·leles del concurs. D’una banda, el Centre Cultural La Nau serà la seu de diversos actes del Festival La Cabina. En primer lloc, a l’Aula Magna es projectaran les deu pel·lícules de la secció Amalgama i les que premie el jurat Docma en la cinquantena edició del Festival de Cinema Documental Alcances el 21 de novembre. A més, en aquesta mateixa sala es projectaran les obres de la secció La Cabina Inèdits: sis migmetratges de directors consagrats de la talla d’Helena Lumbreras, Anna Biller, Emmanuelle Bercot o Lois Weber, pel·lícules desconegudes per al gran públic, perquè no van tindre una distribució ni es projectaren en sales comercials en el seu moment. El preu de les entrades és de dos euros i mig. Es poden adquirir en la taquilla de La Nau. El dia 16 de novembre, a les 19 hores, a la Sala Matilde Salvador de La Nau hi haurà una sessió de videopoesia. L’entrada serà gratuïta.  En la clausura de l’onzena edició del Festival La Cabina el 24 de novembre, a les 18 hores, al Claustre de La Nau actuarà el grup musical La Muñeca de Sal. L’entrada també és gratuïta. D’altra banda, a la Filmoteca de València es projectaran les pel·lícules de la secció oficial, setze migmetratges de catorze països. En aquestes produccions es tracten temes d’importància social com ara la transsexualitat, la pedofília o les malalties terminals, segons va informar Sara Mansanet. El preu de les entrades és de dos euros i mig. Es poden adquirir en la taquilla de la Filmoteca. Al Centre del Carme de Cultura Contemporània es faran els concerts de la secció Visuals el 22 de novembre i una jornada sobre Fashion Films el 19 de novembre a Barreira Art+Disseny. L’entrada a tots els actes és gratuïta. A més, en La Cabina es farà l’estrena nacional del migmetratge interactiu Tantale. L’onzena edició de La Cabina, entre el 14 i el 24 de novembre, l’organitzen el Vicerectorat de Cultura i Esport de la Universitat de València, l’Institut Valencià de Cultura, la Conselleria de Cultura a través de la Direcció General de Cultura i Patrimoni, el Consorci de Museus de la Comunitat Valenciana i la Diputació de València. També hi col·laboren l’Ajuntament de València i el Palau de la Música. Té el patrocini oficial de Cerveza Turia i Caixa Popular.
El Festival de Cannes és la cita cinematogràfica més prestigiosa i mediàtica del món. En els setanta-un anys de la seua història solament han estat seleccionades huitanta-dues pel·lícules dirigides per dones i l’Aula de Cinema de la Universitat, amb la col·laboració de la Unitat d’Igualtat de la Universitat, donarà a conéixer alguns d’aquests treballs. El primer cicle, dedicat a les directores que han participat en el festival al llarg de la seua història, començarà el divendres 13 de juliol amb la projecció de Cleo de 5 a 7 (França, 1962), d’Agnès  Varda. Continuarà el diumenge 15 de juliol amb Rosa Luxemburgo (Alemanya, 1986), dirigida per Margarethe von Trotta. Aquesta pel·lícula és una biografia de la dirigent de l’esquerra alemanya i peça fonamental de la formació del Partit Comunista Alemany. El dimarts 17 de juliol es projectarà El piano (Nova Zelanda, 1993), de Jane Campion, amb música de Michael Nyman, única pel·lícula d’una dona que ha guardonat Cannes amb la Palma d’Or. La cinta narra la història d’Ada, una muda des de xiqueta que acaba d’enviduar i a la qual un matrimoni concertat l’obliga a deixar la seua Escòcia natal i viatjar a Nova Zelanda acompanyada de la seua filla i del seu piano. El dissabte 19 de juliol serà el torn de A las cinco de la tarde (Iran, 2003), de la directora Samira Makhmalbaf, que analitza la situació de les dones després de la caiguda del règim talibà a Afganistan i que va rebre el Premi del Jurat en 2003.  El diumenge 22 de juliol l’acció es traslladarà al Japó amb l’única pel·lícula dirigida per una espanyola. En Mapa de los sonidos de ToKio (Espanya, 2009), Isabel Coixet narra la història de Ryu, una noia solitària d’aspecte fràgil amb una inesperada doble vida. Aquest cicle conclourà el dimarts 24 de juliol amb El país de las maravillas (Itàlia, 2014), d’Alice Rohrwacher, Gran Premi del Jurat en la seixanta-setena edició del festival. En aquesta cinta trobem un pare en un poble italià de la Umbria que manté les seues quatre filles al marge de la societat i en contacte amb la naturalesa perquè creu que la fi del món s’apropa. El segon cicle està dedicat a Ingmar Bergman. Amb motiu del centenari del seu naixement, l’Aula de Cinema de la Universitat de València presenta un cicle de pel·lícules d’autors que han declarat la seua admiració pel director suec, imprescindible per a entendre el cine europeu del segle XX. El cicle s’iniciarà el dissabte 14 de juliol amb l’estrena a la Comunitat Valenciana de Descubrimiento de  Bergman, documental que Jane Magnusson i Hynek Pallas van realitzar en 2013 per reflexionar sobre els principals temes de les pel·lícules del director suec i en el qual inviten diferents cineastes i intèrprets a parlar sobre la importància del director en les seues pròpies carreres cinematogràfiques. Woody Allen, Michael Haneke, Claire Denis, González Iñárritu, Martin Scorsese, Alexandre Payne, Wes Anderson, Takeshi Kitano i Harriet Andersson són alguns dels participants en aquest documental. I es projectaran obres d’aquests cineastes: de Wes Anderson, Los Tenenbaum. Una familia de genios (EUA, 2001), el dilluns 16 de juliol; de Takeshi Kitano, Hana-Bi: flores de fuego (Japó, 1997), el dimecres 18 de juliol; de Claire Denis, Los canallas (França, 2013), el divendres 20 de juliol; d’Alexander Payne, A propósito de Schmidt (EUA, 2002), interpretada, entre altres, per Jack Nicholson, el dilluns 23, i per finalitzar, d’Alejandro González Iñárritu, Babel (EUA, 2006), amb Brad Pitt, Cat Blanchett i Gael García Bernal de protagonistes.
El enigma Agustina està ambientat en l’Espanya de principis del segle XX, moment en què haguera pogut convertir-se en l’avantguarda de la ciència a Europa, on es vivia un dels períodes més importants per a disciplines com ara la física o la química. Ments brillants com Albert Einstein, Marie Curie, Edwin Schrödinger o Niels Bohr feren aportacions clau en l’establiment de les bases de la investigació científica actual. En el nostre país, ens trobàvem en un gran moment gràcies al treball de la Junta d’Ampliació d’Estudis (JAE) i la dedicació de persones com Blas Cabrera, Julio Palacios, Enrique Moles, José Castillejo o Felisa Martín Bravo, entre altres. Però, malauradament, la  guerra i la posterior dictadura van provocar que molts projectes i investigacions restaren oblidats en els calaixos.  Amb El enigma Agustina, que ha estat rodat a Granada, París i Madrid, es pretén posar llum a les investigacions científiques d’aquell moment destacat de la història d’Espanya. Al mateix temps, el documental també pretén traslladar missatges científics complexos a un públic ampli, per a la qual cosa aborda algunes de les fites científiques més rellevants del període, com ara la relativitat general, la mecànica quàntica i la cosmologia. El documental està finançat per l’Institut d’Astrofísica d’Andalusia, la Fundació Espanyola per a la Ciència i la Tecnologia (FECYT) en col·laboració amb la Societat Espanyola d’Astronomia, la Conselleria de Cultura de la Junta d’Andalusia i l’Institut Andalús de la Dona. El Botànic ofereix l’oportunitat de gaudir en pantalla gran d’una proposta de divulgació científica envoltada d’un fil argumental que enganxa i emociona. Hi trobarem un personatge, Agustina Ruiz Dupont, unes obres de remodelació que trauen a la llum un bagu ple d’objectes i documents als quals ningú ha prestat atenció. Anys després, un misteri que apareix estirant d’un fil històric per a un doctorat... La ciència serà al mateix temps paisatge i protagonista d’aquesta història que amaga moltes sorpreses, personatges i testimonis. Posteriorment a la projecció d’El enigma Agustina es realitzarà un col·loqui amb Manuel González García i Natalia Ruiz Zelmanovitch, membres de l’equip impulsor d’aquest projecte divulgatiu, i actors en la pel·lícula. Manuel González és llicenciat en Físiques per la UCM i doctor en Astrofísica per la Universitat de París-Sud XI. Els últims anys s’ha especialitzat en radioastronomia, treballant en el telescopi IRAM, a Granada, i a l’Observatori Astronòmic Nacional, a Guadalajara. Actualment treballa a l’Institut d’Astrofísica d’Andalusia i és responsable de comunicació del projecte europeu PRE-ESTE. A més, realitza una intensa activitat divulgadora que l’ha portat a classificar-se en Famelab 2015 i a formar part del grup de monologuistes científics Big Van.  Natalia Ruiz és llicenciada en Traducció i Interpretació (francés i anglés), experta en Planificació i Gestió Cultural i en Comunicació Social i Divulgació de la Ciència. Ha treballat a l'Institut d’Astrofísica de Canàries, el Centre d’Astrobiologia, l’Institut de Ciència de Materials de Madrid (CSIC) i ara és responsable de comunicació del projecte europeu Nanocosmos des de l’Institut de Física Fonamental (CSIC). És membre de l’ESO Science Outreach Network a Espanya i actualment col·labora amb Carne Cruda Radio fent un especial de ciència. Forma part de Naukas, escriu contes i li agrada dir que és molt teatrera.  La projecció del documental i el col·loqui formen part de #LasCharlasdelGrel, una iniciativa del col·lectiu La Física del Grel que tracta de parlar de ciència de manera amena i accessible per a tots els públics. Compta amb la col·laboració del Jardí Botànic de la Universitat de València, el Ministeri d’Educació, la Conselleria d’Educació de la Generalitat Valenciana i la Universitat de València. L’activitat serà el proper 29 de juny a l’Auditori Joan Plaça del Jardí Botànic, a les 18:30 hores. L’entrada és gratuïta i l’aforament limitat.   Més informació: http://links.uv.es/VH9uBWc
Al Col·legi Major Rector Peset s’estudiaran els orígens del cinema noir i la influència que va rebre en aspectes com ara les seues ombres de l’estètica dels moviments cinematogràfics de l’expressionisme alemany i del realisme poètic francés. Al Palau de Cerveró, cada dijous, les projeccions tindran com a referència l’assetjament escolar i el terror amb què alguns alumnes van cada dia al col·legi. Cicle Turment a les aules  La programació del cicle començarà aquest dijous 31 de maig al Palau de Cerveró amb Y sin embargo hemos nacido (Yasujiro Ozu, 1932), una pel·lícula que demostra que el bullying ha sigut un problema des que existeix l’escola. La següent sessió, dijous 7 de juny, serà Bienvenidos a la casa de muñecas (Todd Solondz, 1995), una pel·lícula nord-americana basada en la història de Dawn, una xiqueta d’onze anys que se sent incompresa tant a l’institut com en la seua casa. Dijous 14 de juny es projectarà The Tribe (Roxy Shih, 2014), un film en llenguatge de signes que explica com un adolescent sordmut ingressa en un internat especial i es veu obligat a entrar en una organització salvatge per a sobreviure; el protagonista acabarà desafiant les regles no escrites en la jerarquia de la banda. L’última projecció del cicle, En un mundo mejor (Susanne Bier, 2010), serà dijous 21 de juny, amb una pel·lícula que mostra la relació entre pares i fills, la incomunicació entre les parts i la pervivència de residus autoritaris, l’assetjament escolar i la miopia de les autoritats. Cicle Les boires del cinema noir El cicle s’iniciarà dimarts 5 de juny al Col·legi Major Rector Peset, amb la projecció de La Golfa (La Chienne, Jean Renoir, 1931), un drama psicològic que narra la desgraciada vida del caixer d’una empresa que viu un amor no correspost. La següent sessió serà dimarts 12 de juny amb la pel·lícula Pepé, Le Mokó (Julien Duvivier, 1937), un drama criminal de l’època daurada del cinema poètic francés, un film pioner del cinema negre. Dimarts 19 de juny es projectarà Amanece (Marcel Carné, 1939), basada en la reflexió del protagonista, que recorda com els conflictius fets dels últims dies l’han conduït fins a la difícil situació en la qual es troba, perseguit per la policia. El cicle finalitzarà dimarts 26 de juny amb El Cuervo (H.G. Clouzot, 1943), un film ambientat a França on la pau del poble comença a pertorbar-se per unes cartes anònimes signades com El Corb.
La Universitat de València s'ha sumat el dijous 26 d’abril a la celebració del Dia de la Visibilitat Lèsbica, que recorda la importància que les dones lesbianes es visibilitzen en l’espai públic, i proposa per al mes de maig un cicle cinematogràfic per a fer visible la representació de les relacions lèsbiques en la història del cine. El cicle, que s’impulsa des del programa diversitats, tindrà lloc tots els dimarts de maig a les 18 hores al Col·legi Major Rector Peset. Des dels seus inicis, les pel·lícules de temàtica lèsbica, realitzades amb comptagotes, han tingut més dificultats que el cine gai per a obrir-se camí en les pantalles. En els anys noranta, l’homosexualitat és àmpliament tractada en el cine, però els films d’amor lèsbic continuaven estant invisibilitzats i no és fins a la primera dècada del segle XXI que comencen a proliferar. Considerat durant molts anys un tema tabú, en els últims temps i, sobretot a Europa, comencen ja a ser habituals les històries de grans dones lesbianes que desafien el seu entorn per a declarar-se tal com són. Cicle Amors lèsbics oblidats El cicle s’ha obert el dimarts 8 de maig al Col·legi Major Rector Peset amb la projecció de Walk on the Wild Side (La gata negra, Edward Dmytryk, 1962), on malgrat la censura del codi Hays s’insinua i es deixa entreveure una relació entre una sensacional Barbara Stanwick i Capucine, i on destaca el paper d’una molt jove Jane Fonda. La sessió següent va ser el dimarts 15 de maig, amb el film Fire (Fuego, Deepa Mehta, 1996), primera pel·lícula índia que va mostrar de manera explícita una relació entre dues dones i que amb l’estrena va provocar violentes protestes pel fet d’obrir el diàleg sobre temes com ara la llibertat d’expressió i l’homosexualitat. A continuació, el dimarts 22 de maig es va passar Fucking Åmål (Lukas Moodysson, 1998), pel·lícula de culte que mostra la relació de dues adolescents en una zona rural sueca, que ens permet parlar del descobriment del primer amor i de les relacions sexuals en l’adolescència. Finalment, el dimarts 29 de maig s’exhibí If These Walls Could Talk 2 (Mujer contra mujer, Martha Coolidge, Anne Heche, Jane Anderson, 2000), que planteja tres històries d’amor lèsbic que tenen lloc en la mateixa casa, però en distintes èpoques i parelles de diferents generacions. Totes les pel·lícules s’exhibiran en versió original subtitulada en castellà i aniran precedides d’una presentació. A més, en acabar cada pel·lícula se’n farà un breu col·loqui.
El documental ha rebut diversos premis internacionals, com ara el Premi del Públic del Festival Internacional Buñuel-Calanda i el Premi Millor Documental Destacat en el festival 12MFF de Romania. El documental se centra en la figura de María Moliner amb l’objectiu de mostrar les diverses facetes d’una dona compromesa amb el seu treball i una vida apassionant dedicada a la vocació i a l’amor pel llenguatge com a instrument de comunicació i comprensió de l’altre, del món i de cada persona. Després del visionat es realitzarà un col·loqui amb Vicky Calavia, directora del documental; Paqui Méndez, directora del certamen internacional  Cortos por la Igualdad; i Victoria García, directora del Servei de Biblioteques i Documentació de la Universitat de València, qui aportarà informació relativa al pas de María Moliner per la Universitat de València, on va ser la primera dona directora de la biblioteca de la institució acadèmica entre 1936 i 1937.
Cicle “El rapte de la llibertat” El cicle s’obri el dimarts 10 d’abril, al Col·legi Major Rector Peset, amb la projecció de Juego de lágrimas (Neil Jordan, 1960), una pel·lícula sobre la relació peculiar que s’estableix entre víctima i segrestat, tot això amb el conflicte d’Irlanda del Nord de fons. La sessió següent serà el dimarts 17 d’abril, amb la pel·lícula El coleccionista (William Wyler, 1965), obra en què el protagonista és un ésser aparentment innocent i educat però de complexa personalitat i la motivació de la qual és aconseguir l’enamorament d’una jove culta, intel·ligent i plena de vida. El cicle acabarà el 24 d’abril amb El rapto de Bunny Lake (Otto Preminger, 1965), un film que aborda una situació torbadora: amb la pèrdua d’un dels éssers més estimats per la protagonista el director recrea l’horror d’un malson angoixant. Cicle sobre pseudociència La programació del cicle començarà el dijous 12 d’abril amb Mesmer (Roger Spottiswoode, 1994), la història d’un metge del segle XVIII els mètodes del qual van generar gran controvèrsia en la seua època: el magnetisme animal o mesmerisme, la hipnosi i l’astrologia mèdica li van costar el rebuig de la comunitat científica. La sessió següent, el dijous 19 d’abril, serà El balneario de Battle Creek (Alan Parker, 1994), el protagonista de la qual, el Dr. Kellogg, va anar el propulsor dels balnearis com a llocs de sanació. L’última pel·lícula del cicle, El aceite de la vida (George Miller, 1992), es projectarà el dijous 26 d’abril i tracta el cas Lorenzo Odone, que pateix una estranya malaltia a la qual la medicina oficial no dóna solució. Els seus pares, en contra de tots i sense cap coneixement científic, comencen a investigar fins a trobar una solució alternativa que millore les condicions de vida del fill.
Inés París Bouza és directora de cinema i guionista de cinema i televisió. Llicenciada en Filosofia, va estudiar també art dramàtic i direcció escènica. Ha impartit cursos en universitats espanyoles i estrangeres i ha sigut presidenta de l’Asociación de Mujeres Cineastas y de Medios Audiovisuales (CIMA) des de la seua creació el 2006 fins al 2012. És la primera dona a ocupar la presidència de la Fundació SGAE, la Societat General d’Autors i Editors d’Espanya, després de dues dècades d’existència. París va iniciar la seua carrera professional en Televisió Espanyola, on va conéixer Daniela Fejerman, amb qui va treballar en els guions dels seus dos primers llargmetratges: Semen, una historia de amor (2005) i A mi madre le gustan las mujeres (2002), amb la qual va obtindre tres nominacions als Premis Goya, entre les quals la de millor direcció novella. En la seua obra destaquen també la pel·lícula Miguel y William (coproducció hispanoanglesa, 2007) i els documentals Ellas son África (2010) i Manzanas, pollos y quimeras (2013), a més de les sèries televisives Ig-uales (TVE, 2011) i El accidente (T5, 2017-2018). L’última pel·lícula que ha dirigit, La noche que mi madre mató a mi padre (2016), va obtindre díhuit candidatures en els Premis Goya.
Cicle Masculí i femení: rols i estereotips El cicle s’obri el dimarts 6 de març en el Col·legi Major Rector Peset amb la projecció de Otoño tardío (Yasujiro Ozu, 1960), en la qual el director japonès ofereix un retrat naturalista i assossegat de la difícil tensió entre tradició i modernitat al Japó de la postguerra mundial. La següent sessió serà el dimarts 13 de març, amb la pel·lícula La costilla de Adam (George Cukor, 1949), un clàssic de la comèdia i la guerra de sexes que ofereix unes interpretacions inoblidables de Katharine Hepburn i Spencer Tracy. A continuació, el dimarts 20 de març es podrà veure Todo sobre mi madre (Pedro Almodóvar, 1999), un títol del director manxec en què dóna protagonisme absolut a un grup heterogeni de dones amb diferents objectius i aspiracions. Finalment, el dimarts 27 de març s’exhibirà Fuerza mayor (Ruben Östlund, 2014), un film que posa en qüestió el paper tradicional de l’home com a cap de família a partir d’una anècdota quasi intranscendent que, tanmateix, aconsegueix desencadenar una sèrie de conseqüències que transformen la visió dels rols que la societat assigna. Cicle Les xiques d’or  La programació del cicle va començar dijous 1 de març al Palau de Cerveró amb ¿Qué fue de Baby Jane? (Robert Aldrich, 1962). La sessió següent, dijous 8 de març, serà Sol de otoño (Eduardo Mignogna, 1996), pel·lícula que reivindica la possibilitat de tornar a trobar l’amor i la il·lusió en la maduresa, i que ensenya que mai no és tard per tornar a començar. El cicle acabarà dijous 22 de març amb Las ballenas de agosto (Lindsay Anderson, 1987), un film sobre la relació entre dues germanes (Bette Davis i Lillian Gish en el seu últim paper en la gran pantalla) en el seu retir estival en una illa de l’est dels Estats Units.
Revelant Blasco Ibáñez és un documental –de 52 minuts de durada- de caràcter biogràfic que narra els principals fets i assoliments del personatge dins el seu context històric. També revela aspectes poc o gens coneguts de l'escriptor mentre s'interroga sobre quines foren les seues motivacions essencials. Perquè... Què perseguia Blasco Ibáñez amb el seu moviment constant i la seua fortalesa proverbial: instaurar els valors de la Il·lustració a València? Una revolució política i social? Enriquir-se fabulosament? Assolir la glòria literària reservada a Cervantes, Victor Hugo, Zola i altres? Experimentar amb els avanços tecnològics i dominar noves formes d'art i comunicació? Ser el protagonista d'una vida de novel·la, de la qual es parlarà en la posteritat? Tot alhora o consecutivament? Ell va dir que de jove, sols volia ser mariner. Va ser moltes coses Blasco Ibáñez, però no mariner. El documental compta amb les intervencions de reconegut professorat, experts i investigadors com Joan Oleza, Javier Varela, Emilio Sales, Ana María Martínez, Francesc Martínez, Antonio Laguna, José Antonio Piqueras, Rosa Ana Gutiérrez, Román Gubern o Javier Lluch-Prats que aporten la seua visió del personatge. Aquest projecte de la Universitat de València ha estat possible gràcies a totes les persones i institucions que han col·laborat, i especialment gràcies a la col·laboració prestada per la Generalitat Valenciana i la Universidad Nacional del Mar del Plata. I per mitjà de la coordinació i producció del Taller d'Audiovisuals de la Universitat han fet possible aquesta iniciativa de divulgació i reflexió sobre la vida de Vicente Blasco Ibáñez.
Cicle Humor en temps de guerra El cicle s’obri el dimarts 9 de gener amb la projecció de ¿Qué hiciste en la guerra, papi? (Blake Edwards, 1966), que s’apropa amb ironia a les aventures viscudes per un grup de soldats americans en la Itàlia rural durant la Segona Guerra Mundial, amb el xoc cultural com a protagonista. La següent sessió serà dimarts 16 de gener, amb Hot Shots! (Jim Abrahams, 1991), paròdia d’algun dels majors èxits de la dècada anterior (Top Gun especialment) que utilitza l’humor absurd i exagerat com a arma principal. A continuació, dimarts 23 de gener es podrà veure In the Loop (Armando Ianucci, 2009), divertida sàtira política amb el corrosiu humor anglés com a protagonista, en la qual els assessors polítics són els encarregats d’intentar evitar una guerra que sembla imminent. Per últim, dimarts 30 de gener es tanca la programació amb La vaquilla (Luis García Berlanga, 1985), un clàssic del cinema patri en el qual la parella Azcona-Berlanga retrata un front de la Guerra Civil Espanyola. Cicle El modern Prometeu  La programació del cicle constarà de dues sessions dobles. La primera tindrà lloc dijous 11 de gener amb el curtmetratge Frankenweenie (Tim Burton, 1984), on un jove Tim Burton ja apuntava algun dels elements habituals en la seua filmografia posterior, i el llargmetratge Re-Animator (Stuart Gordon, 1985), clàssic del terror de sèrie B dels 80 en el qual un científic boig està obsessionat amb ressuscitar els morts. La següent sessió, dijous 18 de gener, també inclou dos títols: Las manos de Orlac (Carl Freund, 1935), interessant proposta expressionista del director de La momia amb un inquietant Peter Lorre en el paper principal i La novia de Frankenstein (James Whale, 1935), seqüela de l’exitosa pel·lícula d’Universal de 1931 que introdueix l’element femení en la història. El cicle finalitzarà dijous 25 de gener, amb Dioses y monstruos (Bill Condon, 1998), que se centra precisament en la figura d’un crepuscular James Whale (Ian McKellen) que recorda els temps de glòria del Hollywood dels anys 30 mentre viu amb nostàlgia la seua atracció cap al seu nou jardiner (Brendan Fraser).
Cicle Segones parts sempre foren bones El cicle comença dimarts 5 de desembre amb la projecció de Pesadilla en Elm Street 2: La venganza de Freddy (Jack Sholder, 1985), continuació de l’exitosa cinta de terror de Wes Craven que, no obstant això, suposa una raresa dins de la saga pel seu to entre oníric i psicològic, amb una gran presència de la pulsió sexual. La següent sessió serà dimarts 12 de desembre, amb Batman vuelve (Tim Burton, 1992), seqüela amb la qual Tim Burton va intentar repetir l’èxit del primer Batman (1989) sense aconseguir-ho, a pesar del magnetisme de les interpretacions dels roïns de la funció, Danny DeVito i Michelle Pfeiffer. Per últim, dimarts 19 de desembre es tanca la programació amb El exorcista 2: el hereje (John Boorman, 1977), una cinta que hagué de lidiar amb l’enorme impacte cultural que va suposar el filme de William Friedkin de 1973, i que aquesta vegada opta més per la via del thriller psicològic que per la del terror pur amb una proposta més que interessant. Cicle Cinema en el terreny de joc   La programació del cicle es va iniciar dijous 30 de novembre amb La soledad del corredor de fondo (Tony Richardson, 1962). La següent sessió, dijous 14 de desembre, serà Red Army (Gabe Polsky, 2014), documental que indaga sobre com el règim de la Unió Soviètica va utilitzar al seu potent equip d’hoquei sobre gel com a eina de propaganda política, sense importar l’opinió dels seus jugadors. El cicle finalitzarà, dijous 21 de desembre, amb Evasión o victoria (John Huston, 1981), un clàssic de la relació entre cinema i esport que junta a estreles de la pantalla gran com ara Sylvester Stallone o Michael Caine amb llegendes del futbol com Pelé, Bobby Moore o Osvaldo Artiles en una història de reivindicació de la lluita contra l’opressió representada com un partit entre presos d’un camp de concentració nazi i una selecció alemanya.
El Festival Internacional de Migmetratges La Cabina  està organitzada pel Vicerectorat de Cultura i Igualtat de la Universitat de València, l'Institut Valencià de Cultura, la Conselleria de Cultura a través de la Direcció General de Cultura i Patrimoni, el Consorci de Museus de la Generalitat Valenciana i la Direcció General de Política Lingüística i Gestió del Multilingüisme. Té també la col·laboració de l'Ajuntament de València, Palau de la Música i el patrocini oficial de Cervesa Turia i Caixa Popular. Les projeccions d'aquesta desena edició arranquen dijous 16 de novembre i durant 10 dies el millor cinema de 30 i 60 minuts es presenten a la ciutat. Enguany són diversos els “plats forts”, entre els quals hi ha el migmetratge valencià que formarà part de la Secció Oficial, ‘Grafiti’ (Lluís Quílez. Espanya, 2015), que va estar nominat als Goya 2017 i a l'avantsala dels Oscar aquest mateix any. També formarà part de la Secció Oficial la nord-americana ‘Tokyo Project’, dirigida per Richard Shepard -guanyador d'un Emmy per la direcció del capítol pilot de ‘Ugly Betty’ i director de diversos episodis de la sèrie ‘Girls’-, produïda per Lena Dunham i protagonitzada per Elisabeth Moss (‘Mad Men’ i ‘The Handmaid's Tale’, paper pel qual va guanyar recentment el Premi Emmy a la Millor Actriu), i Ebon Moss-Bachrach (‘Girls’). Aquesta projecció suposarà l'estrena a Europa en pantalla gran i Richard Shepard acudirà al festival per presentar el film. La Cabina compleix deu anys demostrant la seua consolidació com a festival de migmetratges i fent de València la seu internacional del cinema d'aquest format. N’és una prova la gran quantitat de pel·lícules rebudes (409), de les quals s'han seleccionat 24 de 13 nacionalitats diferents (Cuba, Alemanya, Espanya, França, Brasil, Àustria, Finlàndia, Bèlgica, Polònia, Holanda, Japó, Estats Units i Marroc) per a la Secció Oficial. En 'Amalgama', que es fa al Centre Cultural La Nau, s'han seleccionat 10 films i destaca la gran participació d'Espanya, 5 pel·lícules en règim de producció i 4 coproduccions amb països com França, Xile, Índia i Bèlgica. És a dir, un total de 9 migmetratges del total dels 10 seleccionats. Alemanya és l'altre país que participa en Amalgama amb la producció del film “Simba in NY”. Seccions paral·leles i activitats L'exposició  ‘La Cabina: 10 anys, 10 cartells’ a la Sala Oberta de La Nau, en la qual, a més dels cartells que han sigut imatge del festival en els seus 10 anys de vida, també s'hi mostra el trofeu que, per primera vegada, es lliurarà al Millor Migmetratge de la Secció Oficial i al Millor Migmetratge d'Amalgama. La música torna a cobrar una especial rellevància amb la secció 'Visuals'. Enguany es trasllada de seu i es fa al claustre del Centre Cultural del Carme gràcies a la col·laboració del Consorci de Museus de la Generalitat. Quatre grups valencians (Salfuman, Navvier, Tardor i Tórtel), que incorporen visuals a les seues actuacions, hi oferiran dos concerts els dies 23 i 24 de novembre. Continua la secció 'Inèdits', que també tindrà lloc a La Nau, en la qual s'exhibiran obres de directors consagrats que són, en gran part, desconegudes per al gran públic. Per primera vegada, es projectaran amb subtítols en valencià gràcies a la participació de la Direcció General de Política Lingüística i Gestió del Multilingüisme. A més de les trobades i col·loquis amb el públic que protagonitzen alguns dels directors dels migmetratges de la Secció Oficial, hi haurà el Seminari Especialitzat en Periodisme Cinematogràfic, impartit per Javier Tolentino, director del programa El séptimo vicio de Radio 3, i el Premi al Millor Cartell d'un migmetratge de la Secció Oficial i d’Amalgama.
La programació del cicle, que es complementa amb una sèrie d’activitats i conferències al Palau de Cerveró durant tot el mes, s’encetarà el dijous 2 de novembre amb ‘Todos nos llamamos Alí’ (Rainer W. Fassbinder, 1974), retrat cru sobre la reacció social a la introducció d’un element ‘estrany’ en un ambient tancat i codificat. La següent sessió, el dijous 9 de novembre, serà Dheepan (Jacques Audiard, 2015), pel·lícula que segueix les vicissituds d’un immigrant de Sri Lanka en el seu intent d’aconseguir asil polític en Europa per tal d’escapar de la guerra. La programació continuarà dijous, dia 16 de novembre, amb ‘Enmienda XIII’ (Ava DuVernay, 2016), premiat documental que se submergeix en el món de la discriminació contra els negres a EE.UU., i la seua relació amb l’elevada taxa de criminalitat i empresonament. El cicle conclourà, dijous 23 de novembre, amb ‘El odio’ (Mathieu Kassovitz, 1995), film que s’endinsa en els barris perifèrics de París per a retratar la crua realitat de la brutalitat policial i la violència entre bandes de diferents ètnies. Cicle ‘Relatant el segle XXI’, al Col·legi Major Rector Peset  El cicle s’obri el pròxim dimarts 7 de novembre amb la projecció d’‘United 93’ (Paul Greengrass, 2006), pel·lícula que reconstrueix el primer gran esdeveniment del segle XXI i el que marcaria la història des d’aleshores: l’11 de setembre. A partir de la recreació del segrest de l’únic avió que no arribà a impactar contra el seu objectiu, el film reconstrueix els moments de pànic, desconcert i angoixa.  La següent sessió serà dimarts, dia 14 de novembre, amb l’oscaritzada ‘En tierra hostil’ (Kathryn Bigelow, 2008), una cinta realitzada per Kathryn Bigelow que retrata la realitat quotidiana d’un equip d’artificiers en plena invasió americana a l’Iraq. La programació seguirà dimarts, dia 21 de novembre amb ‘5 cámaras rotas’ (Emad Burnat i Guy Davidi, 2011), un interessant acostament des del documental a l’ocupació israeliana del territori palestí a través de la mirada d’un camperol àrab que tot i les dificultats tracta de registrar la realitat amb les seues càmeres. Per últim, dimarts 28 de novembre, es tanca la programació amb ‘Margin Call’ (J.C. Chandor, 2011), pel·lícula sobre les hores prèvies a la caiguda de les grans entitats financeres.
L’Aula Magna de La Nau comptarà amb les projeccions d’una part de la ‘Secció Especial’, amb tres cicles: ‘Reflexiones contemporànies’, ‘La Valencia Republicana’ i ‘Homenatges’. Divendres 6 d’octubre, a les 17:30 hores, es projectarà el documental ‘Algèria, el meu país (part II)’, del periodista i realitzador valencià Juli Esteve. Aquest documental narra la història i la memòria dels emigrants valencians, sobretot del sud, a Orà i Alger i es basa en el testimoni de 30 persones que van nàixer o van viure a Algèria, la majoria fins al 1962, l’any en què va acabar la guerra per la independència i es va produir un dels majors èxodes de la història, amb l’eixida forçada del país de prop d’un milió d’europeus.  En aquesta segona part narra com va ser la guerra, com la van viure els emigrants valencians i com van haver de tornar en 1962. A continuació, a les 19:30 hores, el públic podrà veure ‘La Herencia de Franco: Bebés Robados en España’. En aquest documental, la directora Inga Bremer recull els testimonis de dos afectats per la màfia que robava nadons i que va actuar fins a ben entrats els anys 90. Les associacions d’afectats calculen que més de 300.000 van ser robats en aquest període. Dissabte, dia 7 d’octubre, a les 17:30 hores, es projectarà ‘Dones de Novembre’, de Sergi Tarín i Óscar Navarro, dins del cicle ‘València Republicana’ i amb la presència dels directors. Aquest documental explica la història de Josefa Celda i la recerca del seu pare mort, per fer possible la seua exhumació. A les 19:30 hores tindran lloc ‘Les Narracions de la postprimavera Àrab des d’un punt de vista de gènere’, amb la intervenció de María Escalona, Marah Raguen, Hayetna Mohamed i Djamila Sandouk. Es projectaran a més: ‘El grito de Gdeim Izik’, d’Hayetna  Mohamed, ‘Granny’s ­ags’, de Naziha Arebi, ‘Bakraj’, de Marah Raguen, i ‘Girls of a feather’, de Dina Abdel Salam. Dimarts 10 d’octubre a les 17:30 hores es retrà un homenatge a Federico Ribes amb ‘Donde el olor del mar no llega’, de la directora Lilian Rosado, present en l’acte. I sobre les reflexions més actuals, es presentarà a les 19:30 hores ‘The art of moving’, de Liliana Dulce Marinho de Sousa, dins de la Secció Especial. Explica com un grup d’activistes sirians està amenaçat a Turquia pels seus dibuixos humorístics anti-Isis. Hi haurà un col·loqui posterior amb el catedràtic Javier de Lucas; l’advocat i coordinador del CEAR-PV (Comissió d’Ajuda al Refugiat del País Valencià), Jaume Durá  i un activista sirià. Dimecres 11 d’octubre es realitzaran dos homenatges a La Nau: a Jeanne Moreau amb ‘Una historia inmortal’ d’Orson  Welles a les 18 hores, i a Augusto Castellote a les 19:30h amb ‘EL Pico 2’, d’Eloy de la Iglesia España. L’il·lustre Blasco Ibáñez també tindrà el seu espai en la programació de ‘Mostra Viva’, amb ‘Blasco’, treball en curs de César Martí España, divendres, dia 13, a les 18 hores. I a les 19:30 hores es realitzarà la projecció de ‘Las cloacas del interior’ de Jaume Roures, en el marc del cicle València Republicana, amb la presència de Rafa Xambó i del guionista Jaume Grau. La música també protagonitzarà els actes del festival ‘Mostra Viva’ al Claustre de la Nau, amb l’actuació de la Banda Música Jove de Benimaclet, dirigida per Enrique Barrachina, diumenge 15, a les 12 hores. I per finalitzar hi haurà una taula redona a les 19:30 hores sobre les revoltes del Rif 2017, amb la presència de Silya Ziani, Hamid Asrih, activista rifeny, i Vicent Garcés. Li acompanyarà la projecció de ‘Timnadin n Rif’, de Nadir Bouhmuch.
Cicle ‘Sitges: 50 anys de terror’ A la fi dels anys 60, en l’època de l’aperturisme del franquisme tardà i de l’auge de l’Espanya com a destinació de vacances per als europeus amb diners, la localitat de Sitges va organitzar la Setmana de Cinema, Foto i Audiovisió que tenia l’objectiu principal de servir de reclam turístic d’aquesta ciutat de la costa de Barcelona. Aquest esdeveniment seria el germen del que l’any següent, 1968, seria la primera edició de l’ara mundialment reconegut Festival de Sitges, que des de llavors, fa mig segle, s’ha celebrat ininterrompudament. Concebut en principi com una mostra del millor cinema fantàstic i de terror, en els últims anys Sitges s’ha obert a altres gèneres i ha configurat així una aposta més atractiva que pot satisfer tot tipus de públic. El cicle comença hui dimarts 3 d’octubre amb la projecció de ‘El baile de los vampiros’ (Roman Polanski, 1967), pel·lícula que va estar present en la primera edició del Festival de Sitges, en 1968, i que és una curiosa incursió de Polanski en el gènere fantàstic. La sessió següent serà el dimarts 17 d’octubre, amb la pel·lícula ‘Donnie Darko’ (Richard Kelly, 2001), film de culte d’un director maleït com és Richard Kelly, que parla del difícil pas de l’adolescència a la maduresa i de la paranoia i l’alienació de la joventut contemporània. La programació seguirà el dimarts 24 d’octubre amb ‘El arca rusa’ (Aleksandr Sokurov, 2002), pel·lícula que va ser rebuda amb gran interés a Sitges malgrat no ser de gènere fantàstic. És més aviat un repàs molt personal de la història de Rússia des del segle XVIII, que destaca per la seua perícia tècnica ja que està articulada en un sol pla seqüència. Finalment, el dimarts 31 d’octubre es tancarà la programació amb ‘Drácula de Bram Stoker’ (Francis Ford Coppola, 1992), visió tan romàntica com terrorífica d’un dels més grans directors de la història sobre el personatge de Dràcula, que es recuperarà en l’edició d’aquest any i que a més és l’element principal del cartell que celebra els cinquanta anys del Festival de Sitges. Cicle ‘Ultimàtum al planeta’  El 24 d’octubre serà el dia internacional contra el canvi climàtic, una oportunitat per a insistir en la necessitat de conscienciar la població mundial sobre el problema de l’escalfament global. El cicle del Palau de Cerveró començarà el dijous 5 d’octubre amb ‘Una verdad incómoda’  (Davis Guggenheim, 2006), documental que té de protagonista l’ex vicepresident nord-americà Al Gore, que fa més d’una dècada ja advertia dels riscos i les conseqüències de l’escalfament global, especialment de l’amenaça contra l’equilibri ecològic i de la desaparició de molts i importants ecosistemes. La sessió següent serà el dijous 19 d’octubre, amb ‘Rompenieves’ (Bong Joon-ho, 2013), pel·lícula que utilitza els clixés del thriller i el cinema d’acció postapocalíptic per a fer una lectura en clau de lluita de classes del que seria un món sumit en una permanent capa de neu i gel. El cicle acabarà el dijous 26 d’octubre amb ‘El día de mañana’ (Roland Emmerich, 2004), un altre film que se serveix del gènere del cinema de catàstrofes per a fer un advertiment exagerat i científicament poc fonamentat, però que també serveix de toc d’atenció sobre les devastadores conseqüències del canvi climàtic.
La cinta amb que obrirà el cicle és ‘La gruta’, de Vincent Le Port, migmetratge guanyador de l’última edició del ‘Festival Internacional de Migmetratges La Cabina’, de la Universitat de València. L’entrada és gratuïta amb invitació que es pot recollir per ordre d’arribada fins que es complete la capacitat de la sala.  La Mostra de Cinema Europeu s’emmarca entre les activitats de divulgació que es realitzen a tota Europa amb motiu del Dia de la Cooperació Europea. El programa Interact coordina aquesta campanya per donar a conéixer els beneficis socials de la cooperació entre fronteres. Amb projectes de cooperació interregional s’estan reduint les disparitats econòmiques i socials que hi ha entre els diferents països. La Filmoteca és la seu del festival.  Pel·lícules de la Mostra:  -    ‘La gruta’, de Vincent Le Port. 2015. Una única sessió en la inauguració del cicle de cinema.  -    ‘Un día perfecto’, de Fernando León de Aranoa, 2015. Dies 22 i 23 de setembre.  -    ‘Good bye, Berlin (Tschick)’, de  Fatih Akin, 2016. Dies 22 i 23 de setembre.  -    ‘El otro lado de la esperanza’, d’Aki  Kaurismäki, 2017.  Dies 22 i 23 de setembre.
Com és habitual, Nits de Cinema de la Universitat de València és d’accés lliure i inclou presentació i col·loqui de cada cinta. Les pel·lícules es projectaran en versió original subtitulades. Les sessions començaran a les 22 hores (obertura de portes 21.30 hores).  Let’s Party! El cicle ‘Let’s Party!’ inaugurarà ‘Nits de Cinema al Claustre de la Nau’ d’aquesta edició hui divendres, 14 de juliol, amb un clàssic atemporal de la comèdia com és ‘El guateque’, en què Peter Sellers encarna el convidat més inadequat que pot acudir a una festa. La sessió següent (diumenge 16 de juliol) serà molt diferent, ja que 'Dublineses', a més de representar l’última pel·lícula com a director d’un gran com John Huston, retrata d’una forma crua la rígida societat irlandesa de principi del segle XX, en què amb prou feines hi ha lloc per a expressar-se lliurement. El cicle prosseguirà amb Celebración (dijous 20 de juliol), en què Thomas Vinterberg i el Dogma 95 es posen al servei de la missió de ridiculitzar la burgesia de la societat del benestar, que amaga els draps bruts darrere d’una pretesa capa de refinament.  No obstant això, no es pot parlar de refinament en el cinema d’Emir Kusturica. Un bon exemple és ‘Gato negro, gato blanco’ (diumenge 23 de juliol), una pel·lícula de picabaralles familiars i negocis tèrbols al voltant d’unes noces improbables. Completen aquest heterogeni cicle sobre festes el clàssic de Jacques Tati ‘Día de fiesta’ (dimarts 25 de juliol), en què el carter d’un petit poble s’entossudeix a ajudar a organitzar les festes patronals amb resultats catastròfics, i una cinta molt desconeguda, ‘Coherence’ (dimarts 18 de juliol), producte de ciència-ficció ‘low cost’ que va sorprendre fa pocs anys per la seua capacitat d’aprofundir en temes molt complexos amb una economia de mitjans encomiable.  Comença l’espectacle El cicle començarà el dissabte 15 de juliol amb ‘All That Jazz’, musical a càrrec del mític Bob Fosse, que s’endinsa en els secrets del Broadway més descarnat, en el qual els números espectaculars es forgen amb sang, suor i llàgrimes. Una cosa que no és nova ni de bon tros, perquè és quelcom que ja apareixia en els idealitzats i feliços anys 20, com reflecteix ‘Aplauso’ (dilluns 17 de juliol), una pel·lícula de Rouben Mamoulian que aprofita l’època pre-code per fer un retrat gens complaent sobre la indústria de l’espectacle de l’època. Una indústria que es nodreix de les aparences i fuig de tot el que puga no resultar rendible. En ‘Behind the Candelabra’ (dilluns 24 de juliol), Michael Douglas dóna vida a Liberace, un dels primers showmen moderns, i la seua relació amb un falsament juvenil Matt Damon. En ‘Postales desde el filo’ (dimecres 19 de juliol), Meryl Streep i Shirley MacLaine donen vida a Carrie Fisher i Debbie Reynolds, filla i mare unides per la seua professió i separades per tota la resta. I si de rivalitat es tracta, les lluites entre companys de professió (companyes en aquest cas) es porta a l’extrem en una pel·lícula com ‘The Neon Demon’ (divendres 21 de juliol), en què una model novella provoca les enveges dels seus col·legues, maximitzades en un món com el de la moda, en què l’aparença física i el culte a la bellesa ho és tot. Més informació: www.uv.es/auladecinema
L’activitat, que començarà a les 19 hores, està organitzada conjuntament per la Plataforma per Russafa i el Vicerectorat de Cultura i Igualtat de la Universitat de València i s’emmarca dins del cicle ‘Cinema i Educació’, iniciat al barri de Russafa per aquesta associació. El llargmetratge, òpera prima de Marco Pontecorvo, fill del director de La battaglia di Algeri, que va tenir una acollida excel·lent en la seua presentació en el Festival de Venècia de 2008, suposa l’estrena del film a Espanya.  La cinta narra l’aventura humana de Miloud Oukili que a principi dels anys 90 es va comprometre a salvar xiquets del carrer de Bucarest (els anomenats “boskettari”) de la seua destinació de droga i prostitució. L’odissea de Miloud comença quan decideix integrar-se en aquest grup, en contra de la postura burocràtica de les ONG, i crear una associació que permeta rescatar-los d’aquest món i educar-los en el clown de carrer. Una història aspra, autoritzada per a tots els públics, que culmina amb un triomf: la formació de ‘PA-RA-DA’, una companyia de circ amb una tasca que continua vigent. Al novembre de 1999, Miloud va rebre el premi UNICEF2000 pel seu compromís amb els menors.  El film de Marco Pontecorvo és una mostra d’un tipus de cinema que concentra tota la seua força en el compromís social. En la projecció i en el col·loqui posterior intervindrà Mia Zemfir, una de les xiquetes romaneses rescatades per Miloud, i Daniel Gascó, crític de la Cartelera Turia, que presentarà l’acte.
El 17 de juny, la programació arribarà a Benimàmet, també amb ‘Mascotes". I a la Torre es projectarà ‘Zootròpolis’ el dilluns 26 de juny. Des de finals de juny i al llarg de juliol hi haurà una programació més adulta. Dijous 29 de juny començarà la programació del ‘Cinema a la fresca’ al barri de Velluters, on cada dijous s’omplirà la cèntrica plaça del Pilar de gent i de cinema! I al juliol més cinema a Velluters, però també al barri d’Aiora i a Benimaclet, on estan acabant de tancar les programacions. Més informació clicant ací.
Les sessions seran d'accés lliure i gratuït. Les pel·lícules s'exhibiran en versió original subtitulada, aniran precedides d'una xicoteta presentació i seran comentades en el col·loqui posterior. Cicle Els petits salvatges  L'Aula de Cinema vol mostrar en aquest últim cicle del curs quatre històries reals i documentades sobre aels ‘petits salvatges’. Quatre casos que difereixen en el temps, la localització geogràfica i les circumstàncies, però que tenen en comú la capacitat d'estremir el públic i fer que es plantege fins a quin punt una educació en el si d'una societat és important a l'hora de formar-nos com a persones. La programació del cicle comença aquest dijous 1 de juny amb El enigma de Gaspar Hauser (Werner Herzog, 1974), la historia real d'un xiquet que es va criar en una cova a l'Alemanya del segle XIX, i que posteriorment va haver d'enfrontar-se al rebuig d'una societat que el considerava quasi com una atracció de fira. La sessió següent, el dijous 8 de juny, serà El pequeño salvaje (François Truffaut, 1970), aproximació antropològica de Truffaut gràcies a les anotacions del doctor Jean Itard, que narran el procés educatiu d'un xiquet criat en un bosc. Un cas semblant al que es podrà veure el dijous 15 de juny amb Entrelobos  (Gerardo Olivares, 2010), en la qual un xiquet establirà un contacte íntim amb aquests animals després de morir el pastor amb qui s'ha criat. El cicle acabarà el dijous 22 de juny amb Mockingbird Don’t Sing (Harry Bromley Davenport, 2001), escruixidora història real d'una xiqueta a la qual els pares van tindre tancada a la seua habitació i privada de tot contacte amb altres persones durant els seus primers tretze anys de vida. Cicle Visions de la dona adúltera Aquest cicle de juny de l'Aula de Cinema té com a objectiu reflexionar sobre la institució matrimonial en el si de la nostra societat occidental, en la qual tenen un paper fonamental (i hi estan íntimament relacionats) aspectes recollits tant de la religió com de la tradició patriarcal. Si s’afegeix el paper a què la dona ha estat tradicionalment relegada tant en el matrimoni com en la societat en general, trobem interessants situacions sobre les quals paga la pena detindre's a discutir. El cicle s'obri dimarts que ve, 6 de juny, amb la projecció d'Infiel (Liv Ullman, 2000), una pel·lícula escrita en clau biogràfica per Ingmar Bergman i dirigida per una de les seues muses, en la qual es reflexiona sobre l'amor i la infidelitat de manera emotiva i existencial. La sessió següent serà el dimarts 13 de juny, amb la pel·lícula Madame Bovary (Claude Chabrol, 1991), una de les moltes adaptacions cinematogràfiques del clàssic de Gustave Flaubert, en el qual la protagonista s'ha convertit ja en l'estereotip de la dona adúltera que busca satisfer els seus anhels fora de l'encotillada i hipòcrita institució matrimonial. Finalment, el dimarts 20 de juny es tanca la programació amb The Deep Blue Sea (Terece Davies, 2011), un melodrama dirigit per Terence Davies en el qual la protagonista abandona la seua vida de privilegis al costat d'un jutge del Tribunal Suprem d'Anglaterra per a viure un romanç amb un atractiu jove del que s'ha enamorat.
La projecció té lloc en el marc de la Setmana d’Acció Global per l’Abolició dels Paradisos Fiscals organitzada per la ‘Campanya per una Justícia Fiscal’, que promouen una dotzena d’entitats valencianes: AVF-EBC, ATTAC PV, CCOO, CVONGD, EAPNCV, Front Cívic, Gestha, Intersindical Valenciana, Pobresa Zero, Xarxa Enclau, UGT-PV i Oxfam Intermón. Hi col·laboren el Centre Cultural La Nau i la Generalitat Valenciana. ‘Mami, ya sé dónde está el dinero’ és un documental, produït per Navarra de Cine i RTVE, amb la col·laboració de La Maroma Producciones, que intenta explicar la crisi econòmica responent a la pregunta “on són els diners?”. El director recorre diversos països per plantejar aquesta qüestió a especialistes d’universitats, centres de recerca, economistes i activistes. S’hi aborden multitud de temes: paradisos fiscals, praxi bancària, estafes milionàries, efectes de les polítiques financeres en la població més vulnerable, entre altres. Tràiler del film: https://www.youtube.com/watch?v=r7mFc3yv6So
Les pel·lícules, d’entrada lliure, s’exhibiran en versió original subtitulada, a les 18 hores i aniran precedides d’una petita presentació i seran comentades en el col·loqui posterior. Cicle ‘Ghibli: el regne dels somnis’, al Col·legi Major Rector Peset  La infantesa és territori de la nostàlgia. Quan a mitjan anys 80 Miyazaki, junt amb Isao Takahata i Toshio Suzuki, va fundar Studio Ghibli, s’estava forjant una fàbrica de somnis que continua fins ara. En aquest cicle, l’Aula de Cinema es proposa fer un recorregut per alguna de les pel·lícules clau de l’estudi d’animació japonesa per antonomàsia. Totes les pel·lícules d’aquest cicle es projectaran dimarts, a les 18 hores, al Col·legi Major Rector Peset.  El cicle dimarts que ve, 4 d’abril, amb la projecció d’’El viaje de Chihiro’ (Hayao Miyazaki, 2001), rondalla d’aventures protagonitzada per una xiqueta que va a la recerca de la cura d’una maledicció que han sofert els seus pares, però que també és una necessària metàfora anticonsumista i ecologista. La sessió següent serà el dimarts 11 d’abril, amb la pel·lícula ‘El cuento de la princesa Kaguya’ (Isao Takahata, 2013), l’última pel·lícula del mestre Takahata, que adapta una llegenda medieval japonesa sobre una jove nascuda d’una planta de bambú. El dimarts 25 d’abril continua el cicle amb ‘La colina de las amapolas’ (Goro Miyazaki, 2011), on se substitueix la fantasia per una història realista que combina l’amistat amb el retrat del Japó posterior a la II Guerra Mundial. Finalment, el dimarts 2 de maig es tanca la programació amb ‘The  Kingdom of Dreams and Madness’ (Mami Sunada, 2013), documental que ens submergeix en el procés creatiu del Studio Ghibli i dels cineastes.  Cicle ‘Viure sense dormir’ al Palau de Cerveró Encara que normalment no hi pensem gaire, dormir és una de les activitats més necessàries per a l’ésser humà, gairebé tant com alimentar-se o respirar.  La programació del cicle començarà el dilluns 3 d’abril amb ‘Insomnio’ (Christopher Nolan, 2002), un thriller policíac protagonitzat per Al Pacino, que interpreta un detectiu encarregat de resoldre un cas, que a més ha de lluitar contra la falta de son. La sessió següent, el dijous 6 d’abril, serà ‘Al límite’ (Martin Scorsese 1999), una de les pel·lícules menys conegudes d’Scorsese, en la qual Nicolas Cage dóna vida a un conductor d’ambulàncies turmentat per les imatges de   totes les persones a qui no ha pogut salvar. A continuació, el dilluns 10 d’abril, es projectarà ‘Maquinista’ (Brad Anderson, 2004), un film de producció espanyola en el qual és complicat separar la realitat de l’al·lucinació. El cicle acabarà, el dijous 27 d’abril, amb ‘Cashback’ (Sean Ellis, 2006), pel·lícula inspirada en el curt del mateix nom pel qual Sean Ellis va ser nominat als Oscar, i que explica la història d’un empleat de supermercat que pateix insomni a conseqüència d’haver estat abandonat per la seua núvia. Cinemes AlbaTexas Per la seua banda, el Servei de Política Lingüística enceta la col·laboració amb els Cinemes AlbaTexas, que es limitarà a les pel·lícules programades en valencià, és a dir, films en versió original en valencià, en versió original subtitulada en valencià o en versió doblada al valencià, i oberta a qualsevol projecció o sessió de dilluns a diumenge. La programació s’haurà de consultar al web dels cinemes per saber les pel·lícules que acompleixen aquests requisits. Qualsevol persona de la comunitat universitària (estudiants, PAS, PDI i membres de l'Associació d'Amics i Antics Alumnes) pot recollir els bons de la campanya als centres d'autoaprenentatge de llengües presentant el carnet universitari. Cada bo es podrà bescanviar, a la taquilla dels cinemes, el mateix dia de la sessió a la qual es vol assistir, per una entrada gratuïta per a qualsevol projecció en valencià de qualsevol dia i sessió. Òbviament, el bescanvi per a una sessió concreta estarà condicionat per la disponibilitat d'entrades. Més informació www.uv.es/auladecinema
Va ser ella la que l’any passat va proposar crear una secció extraoficial en el festival que premiarà la millor creativitat de les seues alumnes. I enguany acaben de celebrar la segona edició d’aquests “Oscars en xicoteta escala” que valoren l’habilitat de narrar audiovisualment d’aquestes futures mestres de llengua anglesa. “Vam començar pensant en un treball de classe en el qual havíem de traure bona nota. Però, de sobte, va ser un repte molt motivador”, afirma l’alumna Maria Cuesta: “Era una creació que ideàvem des de zero i que podia ser premiada en un festival. Enguany el tema de la MICE és l’Índia i, per tant, primer que res havíem de seleccionar un tema que tinguera relació amb el país asiàtic. El meu equip, que hem format quatre companyes, va pensar en un relat que et permetera conéixer l’Índia a través dels cinc sentits”. En India through senses “se suposa que hem viatjat a aquest país en el passat i, com que els viatges no s’obliden, cada element del nostre dia a dia, ací a València, ens transporta a la música, les olors i els aliments d’allà. Era una manera de fer explícit que els viatges queden patents en nosaltres, que els portem dins”, argumenta. I amb aquest punt de partida les quatre, que només tenien experiència en fer teatre en anglés, es van posar mans a l’obra.   Motivant i creatiu Paral·lelament, treballava un altre grup en què es troba Laura Picó. “No havia de ser el típic vídeo que prepares per a l’aniversari d’una amiga amb música i fotos. Havíem de realitzar un curtmetratge fent ús de les noves tecnologies per tal d’estimular l’oïda i la visualització dels menuts”, detalla. Ella, amant del ioga, va ser la inspiradora de l’argument del seu relat digital, India’s gift to the world. “Vaig transmetre al grup la motivació per aquesta pràctica i ens posàrem a indagar sobre el seu origen –explica–. Com que era un tema complicat, decidírem contar-lo en primera persona a través d’una jove índia que observa els contrastos entre el ioga que es fa a l’Índia i el que es practica a Occident”. Ara, en tirar la vista enrere a quatre mesos de treball, “el que més valore d’aquesta experiència no és ja el coneixement de les tecnologies, sinó la col·laboració de l’equip i el despertar de la creativitat quan un tema et motiva”, apunta. En total, enguany han sorgit deu relats digitals. The longest walk starts with a single step conta el passat colonial de l’Índia des del punt de vista d’un xiquet britànic. L’ha dirigit el grup de Paula Sánchez, que enguany s’ha fet amb el segon premi: “Mai havíem sentit parlar d’aquesta ferramenta. Ens ha resultat interessant per a narrar històries a l’aula precisament per la seua duració màxima de cinc minuts, ja que la capacitat de concentració dels menuts no és major a deu minuts. A més, amb el relat digital els alumnes poden treballar totes les habilitats que requereix una segona llengua, com són la lectura de documentació, la locució i l’escolta. I a això hem d’afegir la satisfacció de fer més vivencial l’experiència de narrar gràcies a les noves tecnologies”, valora. El tercer reconeixement ha sigut per a Looking for equality. A daugther is anasset, not a liability.    Galeria d’imatges del lliurament dels premis Narració, lingüística i qualitat Qui decideix els guanyadors és un jurat format per membres de l’espaiCinema de la Facultat de Magisteri. “S’han valorat els aspectes narratius; és a dir, el guió, el sentit i l’absència d’incongruències temporals i espacials; aspectes lingüístics, com ara la pronunciació i fluïdesa en llengua anglesa; i aspectes tècnics, com la qualitat del so, la quantitat d’imatges i la composició dinàmica del muntatge”, explica el seu director, el professor Josep Vicent Garcia Rafi, encarregat d’entregar unes claquetes com a trofeu. Divendres passat, al teatre El Musical, el sobre amb l’autoria del relat guanyador portava el nom de Maria Cuesta, Alicia Montañana, Natalia Pelufo i Sara Salvador. “Quan pronunciaren els nostres noms, no ens ho créiem. Simplement, el fet d’estar allí, concursant, ja et fa sentir guanyadora. Ho vam celebrar amb els familiars i amics que ens acompanyaven. El remat van ser les fotos en el photocall amb una claqueta que reconeixia la teua aportació individual a un treball conjunt”, reviuen emocionades. El més significatiu és que totes elles, en aquests moments en pràctiques en diversos centres educatius, projectaran els seus treballs de classe a un alumnat real, el seu principal destinatari. El primer serà The longest walk starts with a single step. En unes setmanes podran gaudir-lo i aprendre amb ell els alumnes de quart de primària del Col·legi Vicente Gaos de València.
Cicle ‘Dones en la docència’ La programació del cicle s’enceta aquest dijous, 2 de març, en el Palau de Cerveró de la Universitat de València, amb ‘El milagro de Anna Sullivan’ (Arthur Penn, 1962), una història impactant sobre una professora assetjada pel seu passat que té la complicada tasca d’ensenyar a una xiqueta sorda i cega, a la qual tot el món ha donat per impossible. La sessió següent, dijous 9 de març, serà ‘La profesora de historia’ (Marie-Castille Mention-Schaar, 2014), un acostament interessant a la labor d’una docent i la seua complicada lluita per motivar els adolescents. A continuació, el dijous 23 de març, es podrà veure una raresa en la carrera de Wes Craven, un director conegut per les seues pel·lícules de terror. En ‘Música del corazón’ (Wes Craven, 1999) relata una història sobre una violinista que troba en les seues classes de música per a xiquets pobres la millor manera de refer la seua vida. El cicle acabarà el dijous 30 de març amb ‘Ni uno menos’ (Zhang Yimou, 1999), sobre la Xina rural per presentar una mestra que amb només 13 anys és l’encarregada de fer classes als xiquets de tot el poble. Un poble sacsejat per la pobresa i l’atur, en el qual la fugida a la gran ciutat és l’única esperança per a molts, inclosos els més menuts. Cicle ‘Escriptores, inconformistes i incompreses’ El cicle s’obri el pròxim dimarts 7 de març amb la projecció de ‘Las hermanas Brontë’ (André Téchiné, 1979), tres germanes escriptores de l’Anglaterra victoriana que, per a poder desenvolupar el seu talent literari, han de fer front a son pare. La sessió següent serà el dimarts 21 de març, amb la pel·lícula ‘Yo, la peor de todas’ (María Luisa Bemberg, 1990), dedicada a la vida i obra poètica de Sor Juana Inés de la Cruz, una escriptora del Mèxic colonial que transgredeix els principis escolàstics institucionalitzats. Finalment, dimarts 28 de març s’exhibirà ‘Papusza’ (Joanna Kos-Krauze, Krzysztof Krauze, 2013), pel·lícula que conta les vicissituds de Bronislawa Wajs, una poetessa gitana.  Més informació: www.uv.es/auladecinema
http://festivalinternacionalcineyderechoshumanos.com/ La programació, que té lloc en la Universitat, comença aquest diumenge, 12 de febrer, les 18 hores en les instal·lacions del Col·legi Major Rector Peset, amb una projecció de curts valencians titulada ‘L’audiovisual com a eina de canvi’. Els curts programats són: ‘Vides en trànsit’, de Sofia Olins (2016); ‘Estem en tots els rius’, de Rubén Monsuy (2016), ‘Esperant a Europa’, de Samuel Sebastián (2016) i ‘Marhaba’, d'Emilio Martí (2016). Després de la projecció, se celebrarà una taula redona moderada per Nanguan Manzam i que comptarà amb la participació d'Ann Hernández, Rubén Monsuv, Samuel Sebastián i Emilio Martí. El Centre Cultural La Nau, per la seua banda, acollirà el dilluns, dia 13 de febrer, a les 18 hores la taula redona ‘Plasmar els drets: Imatge i DDHH’. En el debat participaran l’il·lustrador Paco Roca, el doctor en psicologia Ismael Quintanilla i el cineasta Samuel Sebastián. La taula redona abordarà el paper de la il·lustració com a eina de denúncia social, o la importància que pot exercir l'art enfront dels estereotips, clixés i fal·làcies que perpetuen la violència i la injustícia. Finalment, el 15 de febrer, les 16:30 hores La Nau acollirà un altre debat: ‘Vigilar i denunciar: Documentalistes, incidència política i Drets Humans’, amb la participació de Vinay Shukla/ Khushboo Ranka (directors de ‘An insignificant man’)’; Xapo Ortega (director de‘Tarajal’); Vicent Peris (director de ‘L'estratègia del silenci’) i Laura Ballester (Periodista Levante-EMV). El debat estarà moderat per Samuel Sebastián.
Cicle ‘L’infern són els altres’ El programa s’obri hui, dimarts 7 de febrer amb El manantial (The Fountainhead, King Vidor, 1949), un film on els protagonistes lluiten per defensar la seua individualitat. La següent sessió, el dimarts 14 de febrer, serà Lost in Translation (Sofia Coppola, 2003), una de les pel·lícules que millor reflecteixen la soledat i l’aïllament de la societat contemporània, a través de la mirada desencantada d’un actor vingut a menys i una jove contagiada per aquest sentiment d’alienació. La setmana següent, el 21 de febrer, es projectarà El último hombre… vivo (The Omegan Man, Boris Sagal, 1971), que aborda, a partir de la perspectiva de ciència-ficció de la meravellosa novel·la de Richard Matheson, com és possible sobreviure en un món apocalíptic, en el qual tots els altres (aparentment) han desaparegut. Finalment, el dimarts 28 de febrer, La heredera (The Heiress, William Wyler, 1949) mostra els prejudicis socials i l’opressió familiar en l’Amèrica de mitjans del segle XIX, però on alguns elements es poden rastrejar amb facilitat fins a l’època actual. Cicle Sentits clínics La programació de febrer al Palau de Cerveró té com a objectiu apropar-se a l’encomiable labor de la comunitat mèdica, en especial a aquella que afecta la relació entre el metge i el pacient. La programació del cicle començarà el dijous 9 de febrer amb A corazón abierto (Something the Lord Made, Joseph Sargent, 2004) un telefilm en el qual es mostren els nous i espectaculars camins del camp de la medicina malgrat les pressions socials i els problemes als quals s’enfronten els seus protagonistes. El dijous 16 de febrer, Patch Adams (Tom Shadyac, 1998) un film basat en fets reals centrat en la figura de Patch Adams (Robin Williams), que revolucionà la medicina amb els seus projectes de teràpies que consistien a tractar de fer riure als pacients malalts de càncer. El cicle finalitzarà, el dijous 23 de febrer, amb Dioses (Bogowie, Lukasz Palkowski, 2014) una interessant i valenta pel·lícula que remet a una altra situació real en la qual un exitós cirurgià polonés portà a terme amb èxit el primer trasplantament de cor de la història del seu país però que al mateix temps va haver d’enfrontar-se a l’opinió social i lluitar per tirar endavant els seus projectes.
L’IES Lluís Vives és un dels edificis amb més història de la ciutat de València i el degà dels instituts de secundària valencians. Com en totes les sessions de l’Aula de Cinema, l’accés serà totalment lliure i gratuït. Al llarg del mes de gener, l’Aula de Cinema de la Universitat de València ha programat una sèrie de pel·lícules que aborden la Guerra Civil Espanyola des de la perspectiva del cine fantàstic, amb l’objectiu d’oferir una visió del conflicte i les seues conseqüències diferent de l’habitual. El cicle es tancarà amb una sessió especial en la qual per primera vegada l’Aula de Cinema ix de l’espai universitari per a realitzar un acte en col·laboració amb els estudiants de Batxillerat de l’IES Lluís Vives, que seran els encarregats de presentar i contextualitzar la pel·lícula per a tot el públic assistent. Després de la pel·lícula, a partir de les 20:30 hores, es realitzarà una visita guiada al refugi de la Guerra Civil que es troba sota el pati de l’institut, per a conéixer la seua història i poder reviure d’alguna manera l’angoixa i la por d’aquells que hagueren d’utilitzar-lo per a protegir-se dels bombardejos. Els alumnes mostraran el refugi inspirats en els personatges de  ‘El Laberinto del Fauno’.  Més informació www.uv.es/auladecinema
El documental de Gonzalo Ballester, ‘Ramón Gaya. La pintura como destino’, es va emetre fa uns mesos en el programa ‘Imprescindibles’ de la 2 de RTVE. És la segona pel·lícula que aquest jove realitzador dedica a la persona de Ramón Gaya, paisà seu i també amic. La primera, dedicada als ‘Diarios venecianos’ del pintor porta per títol ‘La Serenissima’, és del 2006 i va ser nominada en la categoria de “Millor curtmetratge” en els Goya del 2007.  Després de la projecció del documental es presentarà el llibre ‘Cartas a sus amigos’ (Pre-Textos, 2016) de Ramón Gaya. Moltes d’aquestes cartes s’han de considerar de la mateixa naturalesa i importància que els assajos del pintor murcià, i tal com ell mateix considerava els dibuixos de Rembrandt o de Goya respecte dels quadres que ells mateixos van pintar.  D’acord amb Andrés Trapiello, “leídas de corrido, estas cartas dan la impresión de que nos hallemos ante una autobiografía, o cuando menos ante un autorretrato. Lo extraño es que esa autobiografía involuntaria (nada más alejado de Gaya que el propósito de contarnos su vida) esté hecha apenas con un puñado de cartas escritas en diferentes momentos y sin continuidad. Pese a ello, a través de ellas podemos imaginarnos toda su vida, tal y como ocurre con un pequeño fractal. Creo que el lector que no haya conocido a Ramón Gaya en vida, podrá hacerse también una idea bastante aproximada de su personalidad”. En definitiva, un conjunt que ens proporciona una seqüència, podríem dir-ne “autobiogràfica”, del pintor i escriptor murcià.  L’acte està coorganitzat per la Universitat, a través del Vicerectorat de Cultura i Igualtat i la Editorial Pre-Textos, amb motiu del seu 40 aniversari.  Sobre Ramón Gaya   Ramón Gaya va nàixer a Huerto del Conde (Múrcia) el 1910, al si d’una família caracteritzada per una vocació a la lectura i la cultura en general. Molt influït per aquesta circumstància, va deixar l’escola amb només deu anys per dedicar-se completament a la pintura, seguint el consell dels pintors murcians Pedro Flores i Luis Garay. Entra en el món de l’art precisament a aquesta edat amb una exposició col·lectiva regional, organitzada pel Cercle de Belles Arts de Múrcia. Va tenir els seus primers contactes amb l’art modern a través d’alguns pintors anglesos que portaven reproduccions del que es feia a París en aquell moment, com l’obra de Picasso, Braque i Matisse.         El 1926 arriba a Múrcia el poeta Jorge Guillén, que funda amb Juan Guerrero Ruiz la revista ‘Verso y Prosa’, en la qual van participar molts escriptors de l’anomenada Generació del 27 com Lorca, Alberti, Aleixandre, Altolaguirre o Cernuda, entre altres, a més de Gaya, qui hi va col·laborar amb il·lustracions i escrits.         Durant la seua joventut, el viatge a París per conéixer de prop l’obra dels avantguardistes del moment va esdevenir una tremenda decepció, cosa que el va fer girar la mirada cap al Museu del Prado, on hi havia Tiziano, Rembrandt, Velázquez o Rubens, que són les seues referències pictòriques i mestres des de llavors.         La Guerra Civil va ser un dels esdeveniments més dramàtics a què va haver d’enfrontar-se. Des del primer moment es va posar al servei de la República i va participar en la mítica revista valenciana ‘Hora de España’ com a únic vinyetista; en aqueta revista van escriure Antonio Machado, María Zambrano, Bergamín o Luis Cernuda. El desenllaç de la guerra va suposar un dur clop, ja que a més de la derrota del bàndol republicà, va sofrir la mort de la seua dona en un bombardeig. Després de passar per un camp de concentració francés, va aconseguir arribar a Mèxic, on va romandre disset anys en l’exili. Allí augmenta la seua producció artística de manera important i realitza la major part dels seus homenatges a mestres com Tiziano, Picasso, Velázquez, Van Gogh, Cézanne o Rembrandt.        Gaya va exposar en múltiples galeries i entre els guardons que va aconseguir destaquen el Nacional d’Arts Plàstiques, concedit el 1997, la Medalla d’Or del Cercle de Belles Arts madrileny, el nomenament el 1999 com a doctor honoris causa per la Universitat de Múrcia o el Premi Velázquez 2002. Ramón Gaya va morir el 2005 al seu domicili de València.
Hi havia una vegada una Guerra Civil Huit dècades després, la Guerra Civil Espanyola continua sent un territori abonat a la controvèrsia historiogràfica i al debat sobre la memòria. L’Aula de Cinema de la Universitat ha programat per a aquest mes de gener altre punt de vista de la guerra abordada des de un caràcter més simbòlic a través del cinema fantàstic i els seus peculiars codis de representació. El programa s’obri hui dimarts 10 de gener amb ‘El espinazo del diablo’ (Guillermo del Toro, 2001), en la qual un orfenat per a xiquets de la guerra és l’espai on habiten els fantasmes, reals i metafòrics. La següent sessió, dimarts 17 de gener es projectarà ‘Insensibles’ (Juan Carlos Medina, 2012) altre film on els xiquets adquireixen protagonisme, en una història que barreja el present amb el fosc passat de la Guerra. En la sessió del 24 de gener es podrà veure ‘El bosc’ (El Bosc, 2012), en la qual Óscar Aibar barreja amb encert l’ambient rural amb el sobrenatural. Alguna cosa semblant succeeix en l’última sessió del cicle, el dimarts 31 de gener, amb ‘El laberinto del fauno’ (Guillermo del Toro 2006), una de les grans pel·lícules espanyoles de l’última dècada en la qual la lluita dels maquis que van perdre la Guerra serveix de context per al viatge iniciàtic d’una xiqueta que descobrirà el terror i les meravelles a parts iguals. Aquesta sessió especial tindrà lloc l’IES Lluís Vives i estarà presentada pels alumnes de 2º de Batxillerat, i estarà acompanyada d’una visita guiada al refugi de la Guerra Civil que alberga aquest centre. Cicle sobre la sexualitat i la diversitat funcional En una societat en la qual la sexualitat segueix sent en l’actualitat un tema tabú, encara ho és més quan es tracta de persones amb diversitat funcional. El cicle que l’Aula de Cinema dedica al gener en el Palau de Cerveró aborda aquesta temàtica. La programació començarà el dijous 12 de gener amb ‘Yes, We Fuck!’ (Antonio Centeno, Raúl de la Morena, 2015) un excel·lent documental que aborda la sexualitat en persones amb diversitat funcional a través de sis històries reals. El dijous 19 de gener es projectarà ‘D’òxid i os’ (De rouille et d’us, Jaques Audiard, 2012) un film francés que mostra la vida d’un refugiat que es fa càrrec del seu fill que pràcticament no coneix, i a qui la vida li canvia quan coneix a Stéfanie, una domadora d’orques que acaba de tenir un accident que quasi li costa la vida. Dijous 26 de gener serà el torn de ‘Tras el cristal’ (Agustí Vilaronga, 1986) una dura pel·lícula que situa al públic en la casa d’un fosc doctor que va arrabassar moltes vides en els camps de concentració nazis i que sofrirà la venjança d’aquells als qui va convertir en víctimes. El cicle finalitza el dijous 2 de febrer amb ‘Hasta la vista’ (Geoffrey Enthoven, 2011) una comèdia en la qual tres xics de al voltant 20 anys es proposen gaudir del sexe.
Dos dels quatre premis obtinguts han sigut atorgats a la Millor Pel·lícula de Cirurgia, que recull totes les especialitats i tècniques quirúrgiques (microcirurgia, trasplantaments, implants, laparoscòpia, robòtica, telecirurgia, cirurgia metabòlica, cirurgia bariàtrica, nous equips i productes per a cirurgia), i els altres dos premis que ha obtingut el realitzador de cinema valencià han sigut per a l'especialitat d'Odontologia i l'especialitat de Salut en la Dona. Les pel·lícules premiades han comptat amb la col·laboració dels doctors Luis Sabater, Alejandro Espí i Iván Martín de l'Hospital Clínic Universitari de València i del Departament de Cirurgia de la Universitat de València; del doctor Vicente J. Faus, del Departament d’Estomatologia de la Universitat de València; i els doctors Vicente Pla i Delfina Fletcher de l'Hospital Clínic Universitari. En paraules del director de cinema, Raúl J. Sales: “Aquests premis suposen un important reconeixement a la meua trajectòria de més de vint-i-cinc anys com a professional en l'àmbit del cinema mèdic i un gran prestigi per al Departament de Cirurgia, la Facultat de Medicina i Odontologia i la Universitat de València”. El certamen ha comptat amb més de cent pel·lícules procedents de tres continents. Aquest certamen, referent en llengua espanyola en l'àmbit mundial, ha sigut el punt de trobada de tots els festivals d'Europa, Àsia i Amèrica; i ha reunit, durant una setmana, als millors professionals en relació amb la imatge mèdica i les noves tecnologies de la comunicació, per a mostrar i analitzar els millors vídeos en relació amb la cura de la salut i la telemedicina.
La presentació del documental, que se celebrarà en l’Aula Magna, comptarà amb les intervencions d’Antonio Ariño, vicerector de Cultura i Igualtat de la Universitat de València; Natalia Castellanos Peset, besnéta de Peset; Josep Lluís Barona, catedràtic d’Història de la Ciència de la Universitat de València; i Matilde Alcaraz, una de les guionistes del documental. La pel·lícula documental aborda la figura de Joan Peset Aleixandre, un projecte en el qual participa i col·labora de forma directa la família Peset que assistirà a l’estrena. El documental és una iniciativa de l’empresa audiovisual Documentart en què ha col·laborat la Universitat de València així com el Col·legi Major Rector Peset de la institució. Matilde Alcaraz i Santiago Hernández dirigeixen el documental i han realitzat el guió. La realització i la postproducció són autoria de Josevi Marc; la direcció de fotografia és de Miguel Ángel Jiménez i la sonorització, de Vicente Chust. El documental aporta abundant material inèdit entre el qual destaca l’última entrevista que va concedir el fill del rector Peset. L’entrevista a Juan Peset Llorca la va gravar en vídeo la seua néta Natalia Castellanos i l’ha cedida per primera vegada per a aquest documental. És la primera ocasió que Juan Peset Llorca obri el seu cor i parla obertament del temps viscut junt amb son pare. La relació entre la néta i l’avi atorga una sinceritat emocional a la història i demostra una complicitat difícil de compartir si no es tractara d’un avi que està sincerant-se davant d’una néta. De fet, el fill de Peset apunta en aquesta entrevista que més enllà de la denúncia que va interposar un grup de falangistes valencians, com ara Marco Merenciano, contra el Doctor Peset van ser també motius econòmics relacionats amb el laboratori de la família Peset els que foren decisius per a condemnar a mort i afusellar el Rector. En concret, es menciona l’interés econòmic per apropiar-se del negoci del laboratori. Tant el fill com l’investigador de la vida de Peset, Felip Martínez, apunten a “enveges” de caràcter professional perquè el laboratori era un negoci molt lucratiu. El testimoni del fill de Peset aconseguit per la néta reconstrueix la imatge de Peset home i pare de tres fills, i descobreix el que va significar per a la família la decisió de dedicar-se a la política. El fill descriu com va acompanyar el pare a Alacant per a embarcar en un vaixell que mai va arribar i els patiments que van viure als camps de concentració dels Ametlers a Alacant, al d’Albatera i més tard al de Portacoeli. La família narra el drama que suposà el seu processament, com recorrien València sol·licitant l’indult, i finalment el moment del seu afusellament en l’anomenat ‘paredó’ de Paterna el 24 de maig de 1941. El documental també va articulant-se a partir dels testimonis de prestigiosos investigadors, historiadors i catedràtics de medicina i història de la ciència de la Universitat de València que ajuden a dibuixar el perfil científic, universitari i polític del doctor Peset. La seua faceta com a professor universitari es reconstrueix amb un altre testimoni excepcional, el de la mestra republicana Alejandra Soler, amiga personal de Peset i que als seus 103 anys recorda perfectament allò que representava el doctor Peset per aquells joves universitaris. Els poemes que Estellés va dedicar a la seua memòria conformen un corpus narratiu dins del documental. Els versos de ‘L’ofici permanent a la memòria de Joan Peset’ són recitats per la néta de Vicent Andrés Estellés, Isabel Anyó Andrés, davant del mur del cementeri de Paterna on van afusellar Peset. El documental també reconstrueix tot el procés contra Peset a través dels documents que es conserven en l’Arxiu Militar del Ministeri de Defensa a Madrid. En aquests documents, que es mostren en el documental, es poden comprovar les poques proves que es tenien contra el doctor Peset per a condemnar-lo a mort, perquè la pràctica totalitat de testimonis van declarar a favor seu. El metge i científic Joan Baptista Peset i Aleixandre va nàixer a Godella el 2 de juliol de 1886 i moria afusellat el 24 de maig de 1941 a Paterna després d’un procés sumaríssim d’urgència. Tot i que no va destacar políticament fins al final de la Segona República, el fet d’encapçalar les llistes de València pel Front Popular i ser el diputat més votat de la seua circumscripció el febrer de 1936, seria prou evidència perquè el Jutjat Militar ho condemnara a mort. La personalitat de qui va ser rector de la Universitat de València respon com ningú al model de l’intel·lectual amb cinc títols universitaris, tres doctorats, la seua dedicació a la higiene pública o la seua tasca investigadora.
El documental aborda el robatori de nadons que es va originar a Espanya durant la Guerra Civil i que va prosseguir durant més de mig segle després. Amb el focus posat en l’àmbit concret de la Comunitat Valenciana, ‘Ladrones de vida’ es basa en els testimonis de diverses polítiques (Mónica Oltra, Esther López i Modesta Salazar), especialistes (Enrique Vila, Mª José Esteso i Luz Celestina Souto) i víctimes d’aquesta tragèdia (Mª José Picó, Laura Perales, Victoria Utiel, Francisco Rocafull, Vicente Martínez, Rosario Marcos y Antonio Iniesta). La pel·lícula explica l’origen d’aquest drama, el funcionament de les trames que ho duien a terme o les reivindicacions de les víctimes. L’acte comptarà amb les intervencions dels realitzadors del documental, Miguel Hernández i Luis Plá i alguns dels protagonistes del documental, entre els quals es troben la professora de la Universitat de València, Luz Souto l’advocat Enrique Vila i María José Picó, presidenta de SOS Alacant. L’acte estarà presentat pel coordinador de Fòrum de Debats, Alfons Cervera. Miguel Hernández es va estrenar com a director i guionista amb el curtmetratge ‘Granada’, que es va projectar en la XVIII Mostra de València i en els Premis Tirant 2007. ‘Ladrones de vidas. Niños robados en la Comunidad Valenciana’ és el seu segon documental per a AVALL, després de ‘Cayetano Ripoll y la Iglesia valenciana’ (2012). Luis Plá és professional del sector audiovisual i multimèdia des de fa més de 25 anys, el seu primer documental independent és sobre ‘Els  Pelegrins de les Useres’ (1998) i s’ha especialitzat bàsicament en reportatges d’aventura, és corealitzador dels documentals ‘Cayetano Ripoll y la Iglesia valenciana’ i ‘Ladrones de vidas. Niños robados en la Comunidad Valenciana’.
Amb aquest cicle es tanca la programació de l’any 2016 de l’Aula de Cinema, dedicada a la vida després d’haver contret el VIH. En aquest cicle es posa rostre als qui pateixen aquesta malaltia i es mostra com és de dur combatre-la, no només per la malaltia física, sinó també per l’estigma social que encara tenen les persones malaltes del VIH.  La programació comença el dijous 24 de novembre amb la pel·lícula ‘Dallas Buyers Club’ (Jean-Marc Vallée, 2013), una interessant història basada en la vida real de Ron Woodroof, un cowboy de rodeo texà, doner, a qui diagnostiquen la SIDA en 1986. I mostra la lluita contra aquesta terrible malaltia i les dificultats de trobar un tractament efectiu.  El dijous 1 de desembre es projectarà ‘Les nuits fauves’ (Cyril Collard, 1992), en què el realitzador, i protagonista de la història, va voler plasmar part de la seua vida personal narrant la vida d’un músic bisexual que contrau el VIH i que en venjança manté relacions amb dues persones alhora. El cicle es tanca el dijous 15 de desembre amb ‘Kids’ (Larry Clark, 1995), ambientada als barris de Nova York, en el món de les colles de joves, i mostra sense embuts una realitat social dels Estats Units en els anys 90, que es pot fer extensible a altres llocs.   Al Col·legi Major Rector Peset continua el cicle ‘El discurs capitalista al cinema’. El dimarts 13 de desembre es projectarà ‘Concursante’ (Rodrigo Cortés, 2007), que narra la història de l’afortunat guanyador d’un famós concurs de televisió a qui li canvia la sort d’una forma inesperada. Finalment, el dimarts 20 de desembre es podrà veure ‘Le capital’ (Costa-Gavras, 2012), la història d’un empleat de banca que rep un ascens i es converteix en un dels homes més poderosos i influents, sense importar-li les conseqüències dels seus actes. +Info: www.uv.es/auladecinema
Affliction’ narra la història de l’Ebola a l’Àfrica Occidental a través dels ulls de la població local, els líders comunitaris, les víctimes, els treballadors humanitaris i aquells que van aconseguir de sobreviure-hi. Metges Sense Fronteres és l’organització mèdica de referència en el tractament de l’Ebola. El 2014 va tractar més d’un terç dels pacients infectats. MSF hi va utilitzar prop de 5.000 persones i va crear sis centres de tractament amb més de 600 llits en els quals va admetre més de 10.000 pacients, dels quals 5.200 van ser casos confirmats d’Ebola. De tots aquests casos, 2.400 van aconseguir sobreviure a una malaltia amb una taxa de mortalitat superior al 90%. Després de més de dos anys i mig que es declarara oficialment l’epidèmia, el passat mes d’octubre MSF va tancar a l’Àfrica Occidental els últims projectes dedicats a atendre els supervivents de la malaltia. Després de la projecció hi haurà un col·loqui moderat per Josep Lluís Barona, catedràtic d’Història de la Ciència i la Documentació de la Universitat de València, i amb la participació de Xavi Casero, pediatre de Metges Sense Fronteres, i Natxo Tarazona, infermer de Metges del Món.  El cicle de cinema ‘Mirades sense Fronteres’ acabarà el proper dilluns 28 de novembre, a les 19 hores, al Centre Cultural La Nau de la Universitat de València amb la projecció de ‘No són un objectiu’, el documental de Metges Sense Fronteres sobre els atacs a la missió mèdica. No són un objectiu exposa els continuats bombardejos a hospitals que van seguir a l’atac nord-americà que el 3 d’octubre de 2015 va destrossar l’hospital que Metges Sense Fronteres tenia a Kunduz (Afganistan) i que va acabar amb la vida de 42 persones: 24 pacients, 14 treballadors humanitaris de MSF i 4 cuidadors, i va ferir 37 persones.  Un any després, l’hospital roman tancat i milers de persones no tenen accés a serveis mèdics vitals. Abans de considerar la seua reobertura, l’organització continua demanant garanties a totes les parts del conflicte perquè el personal i els pacients d’aquest hospital estiguen segurs. Des de l’atac, instal·lacions mèdiques de Metges Sense Fronteres o que tenen el suport de l’organització medicohumanitària han estat víctimes d’almenys 75 atacs. Només el 2016, 21 hospitals amb suport de MSF han sofert 36 atacs a Síria i el Iemen. Després de la visualització del documental tindrà lloc un col·loqui moderat per Joan Romero, catedràtic de Geografia Humana a la Universitat de València, i amb la participació de Mila Font, delegada de Metges Sense Fronteres per a Comunitat Valenciana, Múrcia i Canàries, i Juanma Rodilla, treballador de Metges Sense Fronteres.  Ambdues projeccions, obertes al públic general, tindran lloc a l’Aula Magna de la Nau. L’entrada és lliure i gratuïta, i els ponents respondran a les preguntes del públic després de la projecció.
Intervindran en el col·loqui Vanessa López, directora de Salud por Derecho, i Toni Bayón, metge expatriat de MSF que ha participat en projectes a Níger i Bolívia. Moderarà la taula el vicerector de Cultura i Igualtat de la Universitat de València, Antonio Ariño.  En el documental, experts i líders d’opinió de tot el món aporten dades tan contundents com esgarrifoses sobre l’obsolet model de recerca, que afecta directament la salut pública.  Actualment, la falta d’accés a medicaments essencials ha deixat de ser un problema exclusiu de països en vies de desenvolupament, encara que aquests continuen carregant amb la major part del problema. Els casos de l’hepatitis C o dels fàrmacs més innovadors per al càncer demostren com el sistema d’innovació i desenvolupament de medicaments falla a escala global.  El repte actual és construir un sistema de R+D i comercialització de fàrmacs eficient, sostenible i que garantisca l’accés als medicaments que la població necessite a un preu assequible. El documental analitza aquest repte i, a més, ofereix alternatives i solucions. Totes les pel·lícules del cicle
Des de hui fins al proper dia 13, se celebrarà la novena edició de La Cabina - Festival Internacional de Migmetratges de València, organitzat per l’Aula de Cinema de la Universitat de València, CulturArts-IVAC i la Conselleria de Cultura. El festival s’inaugurarà aquest dijous, al Palau de les Arts Reina Sofia, a les 20:30 hores, amb la projecció del migmetratge ‘La balada’, d’Ella Plummhof. La gala inaugural del festival serà presentada, a més, pel trio humorístic CinemaScupe, i hi actuarà la banda valenciana Ratolines.  Al llarg dels pròxims deu dies, la Filmoteca de València i el Centre Cultural La Nau acolliran totes les projeccions: http://lacabina.es/ La Cabina mostra, com cada any, el millor cinema internacional entre 30 i 60 minuts, en versió original subtitulada. És l’únic festival del món d’àmbit internacional amb aquest format. El festival té el patrocini de Cervezas Turia i Caixa Popular. Un dels plats forts, d’acord amb el seu director, Carlos Madrid, és el migmetratge ‘The Art of the Deal’ (Jeremy Konner, EUA, 2016), que forma part de la Secció Oficial, fora de competició, i que serà estrenat mundialment per La Cabina. La pel·lícula és una versió paròdica del ‘best-seller’ homònim de Donald Trump en el qual narra episodis de la seua vida que han fet que siga qui és hui en dia. El conegut actor Johnny Depp interpreta el candidat republicà a la Presidència dels Estats Units. Ron Howard i Alfred Molina l’acompanyen en el repartiment. La pel·lícula es projectarà el mateix dia de les eleccions nord-americanes, dimarts 8 de novembre, a les 22 hores, a la Filmoteca. De nou, la Filmoteca de València serà una de les seus principals, en la qual es programarà la Secció Oficial. El Centre Cultural La Nau acollirà la Secció Inèdits, amb migmetratges de directors consagrats, com Abbas Kiarostami, Naomi Kawase, Jean Eustache i Akira Kurosawa, entre altres. Amalgama, secció consagrada a pel·lícules de no ficció i altres llenguatges, serà inaugurada per ‘Junun’, documental dirigit per Paul Thomas Anderson (‘Boogie Nights’, ‘Magnolia’, ‘Pous d’ambició’) i protagonitzat pel guitarrista de la mítica banda Radiohead, Jonny Greenwood. La nova secció que s’afegeix aquest any, Visuals, en la qual dues bandes (Luna y Panorama de los Insectos, i Ratolines) que incorporen visuals en les seues actuacions, oferiran dos concerts, sumant així la potència de la imatge a la de la música en directe. La Cabina creix any rere any. Prova d’això és la gran quantitat de pel·lícules que s’han rebut, més de 380, de les quals se n’han seleccionat 25 de 13 nacionalitats diferents (França, Àustria, Macedònia, Espanya, Polònia, Finlàndia, Xile, Alemanya, Geòrgia, Rússia, Grècia, Estats Units i Bèlgica) per a la Secció Oficial.  Altres novetats d’enguany són el premi al millor cartell d’un migmetratge de la Secció Oficial i d’Amalgama, i el curs d’especialització en comunicació cultural que imparteix Javier Tolentino, director del programa ‘El séptimo vicio’, de Radio 3
Aquest dijous, 3 de novembre, l’Aula de Cinema de la Universitat de València inaugurarà el cicle ‘Tòxics, cultures, justícia’ al Palau de Cerveró, amb la pel·lícula ‘Bhopal: A Prayer for Rain’ (2014), en la qual Ravi Kumar presenta un relat basat en els esdeveniments que van produir el pitjor accident industrial de l’Índia. Dijous 10 de novembre, es projectarà una de les pel·lícules més prestigioses del cine documental dels últims anys, ‘La pesadilla de Darwin’ (‘Le cauchemar de Darwin’, d’Hubert Sauper, 2004), que mostra els efectes socials i ambientals de la indústria pesquera al llac Victòria, a Tanzània. Finalment, tancarà el cicle el dia 17 de novembre la pel·lícula ‘Into Eternity’ (Michael Madsen, 2010), que mostra la dificultat d’acabar amb els residus i la necessitat de crear un magatzem que puga ser senyalitzat per fer-lo recognoscible per a les generacions futures. D’altra banda, el programa dedicat al capitalisme s’obre el dimarts 8 de novembre, amb ‘American psycho’ (Mary Harron, 2000), que mostra un món moralment pla en el qual destaca un personatge aparentment perfecte que, tanmateix, actua d’una manera violenta. La sessió següent, dimarts 15 de novembre, es projectarà ‘La bicicleta de Pequín’ (‘Shiqi sui de donen che, de Wang Xiaoshuai’, 2001). Aquesta pel·lícula mostra la pobresa de Xina i com el protagonista dóna valor a allò que tant d’esforç li ha costat aconseguir, que és simbolitzat per la bicicleta. El dimarts 22 de novembre continuarà la programació amb ‘Éxito a cualquier precio’ (Glengarry Glen Ross, de James Foley, 1992), pel·lícula que mostra les atrafegades vides d’uns agents immobiliaris de Chicago, les tàctiques que fan servir per a fer negocis i les misèries d’una societat extraordinàriament competitiva. El dimarts 29 de novembre es projectarà la pel·lícula ‘Están vivos’ (They Live, de John Carpenter, 1988), denúncia disfressada de ciència ficció que mostra que el nostre món és totalment diferent del que veiem amb els ulls. Crítica que la societat siga manejable a través dels missatges subliminals que ens pretenen convertir en esclaus. Tancaran el cicle les dues sessions del mes de desembre. El dimarts 13 es projectarà ‘Concursante’ (Rodrigo Cortés, 2007), història sobre les conseqüències fatals de la roda capitalista en què es veu enxampat  un ciutadà qualsevol. Finalment, el dimarts 20 s’hi projectarà ‘El capital’ (‘Le capital’, Costa-Gavras, 2012), en què un director compromès mostra l’ascens meteòric d’un cínic empleat de banca que s’aprofita dels més febles. D’altra banda, en la programació de ‘Cinema en valencià’, promoguda pel Servei de Política Lingüística (SPL) de la Universitat, demà dijous, 3 novembre, a les 20 hores, es projectarà al Musical de Benimaclet el documental ‘Mariola, serra de llibertat’, amb la presència dels directors. A Ontinyent, amb la col·laboració del SPL, en la Mostra de Cinema s’està projectant un cicle de Ventura Pons fins al pròxim 6 de novembre. Tota la informació sobre ‘Cinema en valencià de la Universitat de València: http://www.uv.es/spl MÉS INFORMACIÓ www.uv.es/auladecinema
Inspirat en  el Nosferatu de F.W. Murnau i en la correspondència de la vídua de Bram Stoker, Florence Balcombi, el film, molt innovador, tracta sobre un vaixell fantasma, idea que va sorgir al director quan feia un viatge amb vaixell i es va adonar que els passatgers eren en diferents llocs de l’embarcació, però cap a la coberta. El vaixell és en realitat una metàfora de la vida mateixa, a través de la qual l’autor pretén que “l’espectador faça el mateix viatge que jo, a la deriva”.   Una de característiques principals de la cinta és que barreja imatges amb cartes, informes, telegrames i retalls de premsa. Per tant, combina ficció, realisme documental i cinema d’autor. La pel·lícula es divideix en capítols amb llargs intervals de text blanc sobre fons negre, amb el qual submergeix en un moment concret la narració. El cineasta usa la mateixa estructura narrativa que va utilitzar Bram Stoker quan va escriure la seua novel·la Drácula i a més utilitza una estètica concreta en cada capítol.  Un dels punts clau per al director és la música. Koldo Almandoz vol transmetre la importància de la composició musical i per això no apareix el diàleg. A més, el cineasta no comparteix la idea que la música haja de ressaltar únicament sensacions o emocions segons gestos o actituds dels intèrprets, sinó que li interessa per si mateixa com a part de la narració. El color també és protagonista. Almandoz l’empra per diferenciar el·lipsis temporals amb les quals superposa unes escenes amb d’altres, clarament diferenciades entre si. ‘Sîpo Phantasma’ és un fantàstic homenatge a F.W. Murnau i el públic podrà observar com l’obra de Nosferatu va afectar la vídua de Bram Stoker, Florence Balcombi. També és un interessant relat històric perquè se submergeix en diferents èpoques, al llarg de diversos segles.     Data d'actualització: 28 de octubre de 2016 13:34.
Des que fera la seua aparició a mitjan segle passat, la televisió s’ha convertit en un dels eixos principals de la vida quotidiana. Encara que en principi oferia una alternativa domèstica al cinema en forma de succedani de pitjor qualitat, a poc a poc ha anat configurant una entitat pròpia, amb les seues característiques i codis. La televisió és moltes coses: informació i entreteniment, compromís i evasió. No obstant açò, també presenta zones fosques i, per això, el cicle que l’Aula de Cinema dedica a la televisió, titulat ‘Fent zàping’, té com a objectiu posar de manifest el poder d’aquest mitjà per a influir en les mentalitats i els hàbits dels televidents, així com denunciar l’excessiva utilització d’elements d’alienació que acaben impedint que els ciutadans puguen comprometre’s amb els vertaders problemes de la societat. El programa s’obri el dimarts, 4 d’octubre, amb ‘Network, un mundo implacable’ (Network, Sidney Lumet, 1976), un clàssic del cinema dels anys 70 que posa el focus en la lluita despietada per l’atenció de l’espectador i els índexs d’audiència, i en com la televisió pot crear els seus propis fantasmes i al seu torn alimentar-se d’ells de forma malsana. La següent sessió, el dimarts 11 d’octubre, serà ‘Buenas noches, señoras y señores’ (Signore e signori, buonanotte, 1976), film italià d’episodis que retrata el dia a dia d’un canal de televisió, amb totes les seues llums i ombres.  El dimarts 18 d’octubre segueix la programació amb ‘La muerte en directo’ (La mort en direct, 1980), en la qual Bertrand Tavernier explora i denuncia la utilització del dolor i el sofriment com a aliment de l’audiència, i fa reflexionar l’espectador sobre la seua posició moral. Alguna cosa semblant succeeix en l’última sessió del cicle, el dimarts 25 d’octubre, en la qual per primera vegada l’Aula de Cinema projectarà dos episodis d’una sèrie de televisió: ‘Black Mirror’. Aquests dos episodis, corresponents a la seua primera i segona temporada, també reflexionen sobre com la morbositat i l’exhibició impúdica d’allò més baix de l’ésser humà pot ser capdavanter d’audiència. Els rostres de la bogeria  El cinema s’ha nodrit des de sempre de personatges amb malalties mentals de tot tipus. Algunes pel·lícules han servit com a representació quasi perfecta d’un quadre patològic que pot ser aplaudit per la comunitat científica. Unes altres, no obstant això, han optat per presentar personatges amb símptomes que freguen la caricatura. En qualsevol cas, les malalties mentals segueixen sent un tema atractiu per al cinema de ficció, mentre que permet reflexionar sobre els límits entre la bogeria i el seny. El cicle ‘Els rostres de la bogeria’ inaugura la programació del curs 2016/2017 de l’Aula de Cinema al Palau de Cerveró el dijous 6 d’octubre amb la pel·lícula ‘Repulsión’ (Repulsion, 1965), primera obra fora de la seua Polònia natal de Roman Polanski, que busseja en la profunditat de la ment d’una pertorbada Catherine Deneuve, analitzant els seus traumes i els seus problemes per a relacionar-se amb els homes. Li segueix a aquesta pel·lícula, el dijous 13 d’octubre, una de les joies del cinema independent nord-americà, ‘Una mujer bajo la influencia’ (A Woman Under the Influence, 1974), en la qual John Cassavetes dissecciona la relació matrimonial entre Peter Falk i una inestable Gena Rowlands en un paper inoblidable. El dijous 20 d’octubre serà el torn de la francesa ‘Yo, Pierre Rivière, habiendo matado a mi madre, mi hermana y mi hermano…’ (René Allio, 1976), una interessant pel·lícula basada en la novel·la de Michel Foucault que se situa en la França del segle XIX i en el cas d’un jove que confessa haver assassinat la seua família. Finalment, aquest cicle es tanca el dijous 27 d’octubre amb ‘Spider’ (2002), nova aproximació del canadenc David Cronenberg a personatges inestables i complexos, en aquest cas un home recentment eixit d’un hospital psiquiàtric que rememora la seua complicada infància. Més informació: www.uv.es/auladecinema Cinema en Valencià a Ontinyent  Per la seua banda, el Servei de Política Lingüística de la Universitat de València organitza el cicle Cinema en Valencià a Ontinyent, que comença el dia 31 d’octubre amb la projecció de tres films: ‘Un berenar a Ginebra’, a les 18 hores; ‘Cola, Colita, Colassa (Oda a Barcelona)’, a les 20 hores; i ‘Ignasi M.’, a les 22:30 hores. Aquestes projeccions, que tindran lloc al Centre Comercial el Teler, formen part d’un cicle d’homenatge al cineasta català Ventura Pons, en el marc de la 15a Mostra de Cinema d’Ontinyent. L’entrada és gratuïta per a l’estudiantat de la Universitat de València més un acompanyant mostrant el carnet universitari.
Per a documentar-ho el director segueix una dotzena d’estudiants de diverses races, cultures i nivell socioeconòmic en el 8é curs, tots ells lluiten per una plaça en una escola pública d’elit. L’obra mostra com la diferencia d’oportunitats per a aquestes persones en els Estats Units segueix sent extrema. Segons el documental en cap part del món açò és més evident que en les millors escoles publiques d’aquest país. A Nova York, on els negres i els hispans constitueixen el 70% de la població en edat escolar, representen menys del 5% en les escoles secundàries públiques d’elit de la ciutat. En ‘Tested’ es poden escolar veus de l’alumnat, el professorat i altres agents socials davant la repercussió que els tests que se’ls realitza els marca la vida. L’acte serà en l’Aula Magna del centre. La proposta està dirigida tant a a l’alumnat com al professorat i al personal d’administració i serveis, així com a persones vinculades amb organitzacions, centres educatius i al públic en general.
És un tòpic dir que els pols oposats s’atrauen, sobre aquesta premissa s’inspira el cicle ‘Estranyes parelles’, que començarà el pròxim divendres, dia 15 de juliol, amb ‘King Kong’, de Merian C. Cooper i Ernest B. Schoedsack (1933). Un film que segueix l’esquema de la relació entre la bella i la bèstia, un títol que tampoc falta en aquest cicle. ‘La bella y la bestia’ (dimarts 26 de juliol)  ha tingut innombrables versions i adaptacions, però potser la més lírica siga la que va portar al cinema el poeta, novel·lista, pintor i també director de cinema Jean Cocteau el 1946. En aquesta es torna a representar la història del noble la maledicció del qual l’ha convertit en una horrible criatura que, no obstant això, amaga els més bells sentiments cap a la seua estimada.  Una altra parella, una mica menys estranya però igualment universal, és la formada pel Quixot i Sancho Panza. La immortal obra de Miguel de Cervantes ha tingut molts intents de translació al cinema, però molt pocs han sabut transmetre tota la profunditat d’aquest clàssic de la literatura. Una versió curiosa de ‘Don Quijote’ (dijous 21 de juliol) es va fer a la Unió Soviètica a mitjan dècada de 1950, en què s’afegeix al relat quixotesc tradicional la inevitable referència a la lluita de classes. Si Cervantes va ser el principal escriptor espanyol del Segle d’Or, Luis García Berlanga podria ser el director més important del cinema espanyol al segle XX. Les seues pel·lícules estan entre les millors de la nostra història, i moltes no serien el que són sense l’aportació del guionista Rafael Azcona. En ‘Tamaño natural’ (dimarts 19 de juliol), Berlanga i Azcona imaginen una història en la qual un home que ho té tot troba la felicitat al costat d’una nina inflable. Una relació tan estranya com la que entaulen un jove de bona família i obsessionat per la mort i una vitalista anciana. Ells són ‘Harold y Maude’ (diumenge 24 de juliol), una peculiar parella separada per la seua edat, com també és el cas de ‘Mary and Max’ (diumenge 17 de juliol), una tendra història d’amistat per correu entre una xiqueta australiana i un madur novaiorquès amb problemes d’adaptació. I, finalment, la nostra última estranya parella serà la formada per un assassí a sou (Jean Reno) i una xiqueta (Natalie Portman) que busca venjança. Tots dos aprendran a entendre’s en ‘El professional’ (dijous 28 de juliol), un clàssic dels 90 signat pel controvertit Luc Besson. El cicle ‘Estranyes parelles’ tindrà continuació en Filmoteca d’Estiu, en què també podran veure’s les pel·lícules més destacades de l’últim any. El cicle ‘Voluntat de ferro’ que començarà el dissabte 16 de juliol amb ‘El rey de la comedia’, de Martin Scorsese i protagonitzada per Robert De Niro i Jerry Lewis. A través d’aquest cicle l’Aula de Cinema de la Universitat pretén fer un recorregut per pel·lícules protagonitzades per personatges marcats per la passió, la determinació i una irreductible necessitat de dur a terme les seues metes, encara que siga a costa de posar en perill la seua salut mental i fins i tot la seua vida.  ‘La pasión de Juana de Arco’ (dilluns 18 de juliol) és una de les obres mestres de Carl T. Dreyer, i el seu protagonista un clar exemple de fermesa en les creences davant la barbàrie i la ignorància. I si parlem de voluntats de ferro, és impossible no destacar la del capità Ahab, obsessionat a donar caça al monstre ‘Moby Dick’ (dimecres 20 de juliol), aquesta balena blanca que és metàfora del desconegut i de l’indòmit i que va donar la immortalitat a Herman Melville i la seua meravellosa novel·la. En ‘La novia vestía de negro’ (divendres 22 de juliol), Julie Kohler té un pla, que passa per acabar amb tots els implicats en un succés luctuós ocorregut anys enrere. En aquesta pel·lícula François Truffaut dóna curs a la seua vena més ‘hitchcockiana’.  I aquest recorregut acaba amb dues pel·lícules realitzades en els últims anys. D’una banda, ‘Nightcrawler ‘(dilluns 25 de juliol) denuncia l’espectacularització de les coses morboses, d’allò que en principi evitem mirar, però que inevitablement desitgem consumir. La manera de fer de la premsa groga portada a l’extrem per un Jake Gyllenhaal al·lucinat i al·lucinant és el costat fosc que la nostra societat no vol reconéixer. D’altra banda, ‘Man on Wire’ (dimecres 27 de juliol) ens acosta, des de la perspectiva del documental, a la hipnòtica figura de Philippe Petit, la gran obsessió del qual vital era sobrevolar el cel de Manhattan caminant sobre un cable d’uns centímetres a penes. Exemples de personatges amb diferents objectius, però que comparteixen una passió malaltissa per dur a terme les seues aspiracions i que ens fan recórrer amb ells un camí ple de tensió, alegries i també amargor.   Més informació www.uv.es/auladecinema
El cicle està coordinat per l’escriptor  i catedràtic de Didàctica de la Llengua i la Literatura de la Universitat de València, Josep Ballester. Totes les conferències se celebraran al Centre Cultural La Nau a les 19 hores. L’entrada és lliure fins a completar l’aforament.  “L’objectiu d’aquest cicle és posar en valor la figura d’Estellés com un dels poetes europeus contemporanis més rellevants. De fet, la seua obra i la seua figura formen parteix del currículum d’universitats europees i ho demostrem amb la presència de sis investigadors, quatre dones i dos homes, especialistes en la seua obra”. Entre l’abril i el desembre es farà una conferència al mes a les 19 hores, a l’Aula Magna, del Centre Cultural La Nau de la Universitat de València.   La iniciativa, segons explica Ballester, va partir del Vicerectorat de Cultura i Societat, que després de l’èxit de les IV Jornades d’Educació Lectora, Literària i Lingüística, celebrades al març, promogudes pel Grup d’Investigació ELCIS a la Facultat de Magisteri, al campus dels Tarongers,  per a reivindicar Estellés entre els futurs docents, va decidir traslladar el format a la Nau per a acostar-lo a la ciutadania i a la comunitat universitària.   El cicle sobre aquest poeta, que va ser nomenat doctor ‘honoris causa’ per la Universitat de València el 1993, arrancarà el dilluns 22 d’abril amb Enric Bou, de la Università Ca’ Foscari Venezia, amb la conferència ‘Les veus de Vicent Andrés Estellés: naufragi i meravelles’. Posteriorment, el 13 de maig, Maria Àngels Francés, de la Universitat d’Alacant, impartirà la ponència ‘Ressonàncies dialògiques en L’hotel París’.  El 3 de juny se celebrarà la xarrada ‘Nord enllà! La dimensió septentrional de Vicent  Andrés Estellés’, a càrrec de Dominic Keown, de la Fitzwilliam College Cambridge. Després del recés pel període estival i la temporada d’exàmens, el cicle es reprendrà amb el nou curs, en concret,  el 15 d’octubre, amb Veronica Orazi, de la Università degli Studi di Torino, que impartirà la conferència ‘La projecció internacional d’Estellés: el poeta a l’aula’.  A continuació Cèlia Nadal Pascual, de la Università per a Stranieri di Siena, presentarà ‘El feixisme com a trauma col·lectiu: V. Andrés Estellés i la tradició europea’ el dia 18 de novembre. Finalment el cicle es clausurarà el 10 de desembre amb la conferència ‘La posteritat de V. Andrés Estellés en el context europeu’, a càrrec de Simona Skrabec, de la Universitat Autònoma de Barcelona.  L’Escola Europea de Pensament Lluís Vives és un espai per a la reflexió i el debat participatiu i crític sobre els assumptes d’actualitat que compta amb la participació de la Generalitat Valenciana, l’Ajuntament de València, Caixa Popular i la Fundació General de la Universitat de València.
El cicle de ‘Conferències Kapuściński sobre Desenvolupament’, que porta el nom del periodista i escriptor polonés Ryszard Kapuściński (1932-2007) estan organitzades per la Comissió Europea, el Programa de les Nacions Unides per al Desenvolupament i una xarxa d’universitats i grups de reflexió associats. Les conferències ofereixen als estudiants l’oportunitat de conéixer i debatre qüestions com el canvi climàtic, l’economia, la transició energètica, l’eficàcia de l’ajuda, les relacions entre Europa i Àfrica i els Objectius de Desenvolupament Sostenible. Les conferències es retransmeten en directe a través de la seua pàgina web (https://kapuscinskilectures.eu/) i en les xarxes socials. Des de 2009, més de 40.000 participants –en directe i en línia– han assistit a més de 130 conferències. Cathryn Costello és catedràtica de Dret Mundial dels Refugiats i les Migracions en la Facultat de Dret Sutherland de la University College de Dublín. Anteriorment va ser catedràtica de Drets Fonamentals i codirectora del Centre de Drets Fonamentals de l’Escola Hertie (2020-2023), i continua sent professora visitant a l’Escola Hertie. Va ser també catedràtica Andrew W Mellon de Dret Internacional de Refugiats i Migració en el Centre d’Estudis sobre Refugiats de la Universitat d’Oxford (2013-2023). Costello és una destacada estudiosa del dret dels refugiats i la migració, i en el seu treball també explora la relació entre la migració i el Dret laboral. Actualment és la investigadora principal de RefMig, un projecte d’investigació de cinc anys que explora la mobilitat, el reconeixement i els drets dels refugiats, i del projecte AFAR (Algorithmic Fairness for Asylum Seekers and Refugees) finançat per la Fundació Volkswagen. També ha investigat per a ACNUR, el Consell d’Europa i el Parlament Europeu. És doctora en Dret per la Universitat d’Oxford.
La Facultat de Geografia i Història de la Universitat de València acull el pròxim dimarts, 12 de març la classe magistral de l’historiador, crític d'art i literatura Juan Manuel Bonet ‘El comissariat d'exposicions. Una experiència personal’, organitzada pel departament d’Història de l’Art de la Facultat, la  Col·lecció Martínez Guerricabeitia i la Fundació General UV.  Considerat com un dels experts en pintura contemporània més importants d'Espanya, Juan Manuel Bonet té una dilatada trajectòria com a comissari d'exposicions i museòleg. Entre les seues principals ocupacions en aquest àmbit professional, ha exercit les responsabilitats de director de l'Institut Valencià d'Art Modern (IVAM) de València i del Museo Nacional Centro de Arte Reina Sofía de Madrid. Partint del relat de la seua experiència personal en aquest camp, Bonet acostarà al públic assistent una disciplina que, a més d’ocupar-se de planificar, organitzar i coordinar la posada en marxa d’exhibicions artístiques, requereix professionals  multifacètics, amb ampla formació i coneixement de l’àmbit artístic i històric-cultural, així com d’habilitats de gestió. Un perfil professional que, a partir d’una visió pròpia i individual, construïsca un discurs expositiu coherent i significatiu, connectant les diferents obres i peces, i donant sentit al context expositiu per tal de crear una experiència significativa per al públic visitant.  Des que va desenvolupar el seu primer treball vinculat amb la museologia, a finals dels anys seixanta, al Museo de Arte Abstracto Español de Conca, Juan Manuel Bonet ha estat comissari de diverses exposicions i retrospectives. Actualment, exerceix com a comissari de la mostra de la Col·lecció Martínez Guerricabeitia de la Universitat de València ‘Llibertat, llibertat. La dècada dels 70 en la Col·lecció Martínez Guerricabeitia: La política i més enllà’, amb la qual, a partir de la selecció de 57 obres de la col·lecció, ret el seu personal homenatge al matrimoni format per Jesús Martínez Guerricabeitia i Carmen García Merchante, amb qui l’uneixen vincles des de 1994.  L’activitat tindrà lloc a l’aula GH 1.2 de la Facultat de Geografia i Història, a les 18 hores. L’assistència és oberta i gratuïta, fins a completar l’aforament. Realitzada en col·laboració amb la Facultat de Geografia i Història de la UV i la Regidoria de Cultura de l’Ajuntament de València, s’inscriu dins del programa Cultura als Campus impulsat pel Vicerectorat de Cultura i Societat.
Moderat pel coordinador del programa Ciutadania i Ruralitat del Ministeri de Cultura i Esport, Benito Burgos, que també s’encarregarà d’obrir l’encontre amb la ponència principal, l’Aula Magna de La Nau acollirà el seminari que comptarà amb les intervencions de l’alcaldessa de Vilafranca del Cid; Silvia Colom; els alcaldes de Potries, Sergi Vidal; Rótova, Jordi Puig; Carrícola, Pedro Altabert; i el regidor d’Art i Cultura de l’Ajuntament de Riba-roja del Túria, José Manuel Vila.  Tots cinc debatran sobre les possibilitats d’obertura de nous espais de participació a públics amb altres sensibilitats, a partir dels processos de vinculació amb el territori i l’entorn rural, des de l’arrelament amb la terra, el reconeixement de la identitat pròpia i la connexió amb qüestions mediambientals.  Els representats locals convidats en aquest fòrum de debat acostaran al públic assistent a les seues pròpies experiències de governança des de l’experiència cultural com a centre de la seua gestió. Aquesta aproximació a la realitat rural proporcionarà les claus per a l'anàlisi crítica del context territorial, des de noves pautes de pensament i actuació per a un temps també nou.  Tot això, partint de la reformulació i la reescritura del relat del món rural i de la seua dimensió simbòlica, construint nous espais de trobada i de relació des d’una perspectiva comunitària i, en definitiva, deixant lloc per a l’experimentació i la innovació que, en darrera instància, mobilitzen el talent i les idees que l’entorn rural necessita.  El seminari, de caràcter presencial, tindrà lloc a l’Aula Magna del Centre Cultural La Nau. Les persones interessades a participar poden inscriure’s gratuïtament a través del web de l’Observatori: www.uv.es/observatoricultural
Mª Ángeles Durán està especialitzada en l'anàlisi del treball no remunerat i la seua relació amb l'estructura social i econòmica. Ha sigut catedràtica de Sociologia i investigadora en el Consell Superior d'Investigacions Científiques, on va dirigir el Departament d'Anàlisi Socioeconòmica.  La conferència que impartirà en la Universitat girarà al voltant dels condicionants socials i polítics de les cures. Com es desprén de la investigació realitzada durant anys per Mª Ángeles Durán, existeix un doble contracte social implícit. El primer és un contracte latent entre gèneres que afecta la distribució desigual del treball entre l'àmbit públic i el domèstic; el segon és un contracte intergeneracional, pel qual des d'unes generacions es presten serveis i es deriven recursos a unes altres, que cobra major visibilitat en l'actual context de creixent envelliment demogràfics. Aquests contractes –de caràcter estructural- es troben en transformació a conseqüència de diversos processos que afecten les demandes, als tipus de treball requerits i a la valoració social d'aquests: canvis en l'esperança de vida, en l'organització social del cicle vital i en l'estructura demogràfica; en la tecnificació de les llars, en la disponibilitat d'ocupació i en l'educació formal; en la incorporació de les dones al treball assalariat, la progressiva disminució del volum de mestresses de casa i l'externalització de serveis fora de la llar, entre altres. També com a reacció davant el gran malestar i insatisfacció que genera l'escassetat de temps propi entre les que es veuen obligades a assumir tot o la immensa majoria del treball no remunerat.  Durán ha realitzat estades d’investigació a les universitats de Cambridge, Rio de Janeiro (PUC), Washington (Seattle) i a l’Institut Europeu de Florència. Va ser fundadora de l’Institut Universitari d’Estudis de la Dona a la Universitat Autònoma de Madrid. Ha sigut presidenta de la Federació Espanyola de Sociologia i membre del comité executiu de la International Sociological Association. Actualment és professora ad honorem d’investigació al Consejo Superior de Investigaciones Científicas (Centro de Ciencias Humanas y Sociales).   En 2002 va obtindre el Premi Nacional d'Investigació en Ciències Socials, Econòmiques i Jurídiques ‘Pascual Madoz’ i en 2018 el Premi Nacional de Sociologia i Ciència Política del CIS. Ha rebut el nomenament com a doctora honoris causa per diverses universitats espanyoles, entre elles la Universitat de València. Va ser la primera dona espanyola en obtindre una càtedra en Sociologia.
En, ‘Lliçons des de l'experiència: la gestió cultural davant els reptes actuals’, s'examinaren les eines que són necessàries per a dur a terme el treball en la gestió cultural i com les competències digitals, el coneixement del territori o la qüestió sobre el gènere són fonamentals per a aquesta professió en l'actualitat.  En la taula redona, que va ser moderada per Raúl Abeledo, cap responsable d'iniciatives de l’Observatori Cultural de la UV, participaren José Ayelo Pérez, director de KAKV-Villena i membre de Gestió Cultural; Amparo Puig Falcó, gestora cultural i productora d’Arts Escèniques; Alicia Garijo, directora del Teatre Arniches i del festival FRESCA! d'Alacant, així com delegada territorial de l’Institut Valencià de Cultura de la Generalitat Valenciana; José María Bullón, tècnic de cultura de l’Ajuntament d’Almussafes (des de 1986) i president de Gestió Cultural i de l’Associació Valenciana de Professionals de la Cultura, i Francesc Tamarit, exdirector de L’Etno, Museu Valenciá d’Etnologia.   En la taula redona ‘La perspectiva territorial de la cultura: una mirada des de l’entorn rural’ s'analitzarà com la cultura en el centre de la gestió dels ajuntaments rurals, ha aconseguit connectar amb qüestions territorials de manera espontània, obrint així espais de participació a públics amb altres sensibilitats.  Benito Burgos, coordinador del programa Ciutadania i Ruralitat del Ministeri de Cultura i Esport, impartirà la conferència principal i serà el moderador de la taula, que comptarà amb la participació de Silvia Colom, alcaldessa de l'Ajuntament de Vilafranca del Cid; Sergi Vidal, alcalde de l'Ajuntament de Potries; Jordi Puig, alcalde de l'Ajuntament de Ròtova; Pedro Altabert Martínez, alcalde de l'Ajuntament de Carrícola, i José Manuel Vila Oltra, regidor d'Art i Cultura a l'Ajuntament de Riba-roja de Túria.  Totes dues xarrades compten amb el suport de l’Ajuntament de València i Caixa Popular. Per a poder assistir a aquests actes, és necessària i gratuïta la inscripció en el següent enllaç: www.uv.es/observatoricultural
L'obra 'El cielo en la cabeza' és una epopeia moderna amb ecos de tragèdia i realisme màgic basada en una infortunada veritat: la dels milers d’immigrants africans que fan rumb a les costes d’Europa. Narra la vida de Nivek, que viu en un món on el sol s'oculta després de les muntanyes de deixalles que envolten la mina de coltan. Després d’haver sobreviscut de miracle a un esfondrament, aquest jove congolès haurà d’emprendre un viatge monstruós, aterridor i sense retorn per les belles, traïdores i màgiques terres d’Àfrica en un trajecte en què la distància no es mesura en quilòmetres, sinó en horrors i en vides humanes. El guionista Antonio Altarriba (Premi Nacional de Còmic per ‘El Arte de Volar’) s'uneix al dibuixant Sergio García (Premi Nacional d'Il·lustració) i a la colorista Lola Moral per a donar vida a aquesta crua odissea. Altarriba transforma el viatge de Nivek en una Odissea on els llocs prenen el protagonisme posant en relleu el pensament hipòcrita dels països que exploten els recursos mentre envien ajuda oblidant-se de les cultures i civilitzacions que van viure a l'Àfrica. Sobre els autors ANTONIO ALTARRIBA, novel·lista, assagista i, sobretot, guionista reputat. Aquest catedràtic de literatura francesa de la Universitat del País Basc obtingué juntament amb el dibuixant Kim el Premi Nacional del Còmic de 2010 per L’art de volar, l’obra que junt amb L’ala trencada compon el díptic basat en la vida dels seus pares, que recorre un segle de la història d’Espanya. Antonio Altarriba es una de les primeres espases del còmic espanyol des de fa trenta anys. Les seues obres han sigut publicades en nombrosos països, on se li han atorgat algunes de les màximes distincions, com ara el Gran Premi de la Crítica Francesa per Moi, assassin, primer lliurament d’una trilogia que continua amb Moi, fou i es clou ara amb Moi, menteur. Guardonat amb el Gran Premi de la 37a edició de Còmic Barcelona, recentment ha creat la fundació El arte de volar en suport dels dibuixants joves.  SERGIO GARCÍA SÁNCHEZ (Guadix, Espanya. 1967) estudià Belles Arts en la Universitat de Granada, en la qual imparteix classe actualment com a professor titular. És artista, historietista i il·lustrador. Ha treballat per a Dënoel, Norma Editorial, Dupuis, Toon Books, Fantagraphics, Dargaud, Delcourt, Glénat, Dibbuks, Actes Sud, The New Yorker, The New York Times, El País Semanal, El País Babelia, Grupo Correo, Ediciones SM, Ediciones Santillana i Edebé, entre d’altres. El seu treball ha sigut reconegut amb el Premi Nacional d’Il·lustració d’Espanya l’any 2022 i per The Society of Illustrators (2023-2022-2021-2016), American Illustration (AI37), Premios ÑH (2019-2020), FESPA (2020), APIM (2019), School Library Journal (2016), Kirkus (2016), Festival Internacional de Bande Dessinée de Sierre (2001) i CBBD-Centre Belge de la Bande Dessinée. Així mateix, ha participat en projectes expositius a París (Musée National Picasso), Nova York (Society of Illustrators), Angulema (Musée de la Bande Dessinée), Brussel·les (CBBD), Frankfurt (Fira Internacional del Llibre), Madrid (Biblioteca Nacional d’Espanya), Granada (Centro de Arte Contemporáneo José Guerrero i Crucero del Hospital Real) i molts altres.  LOLA MORAL (Montalbán de Córdoba, Espanya. 1964) estudià Belles Arts en la Universitat de Granada i és tècnica superior d’Arts Plàstiques i Ceràmica Artística per l’escola d’art Val del Omar de Granada. És artista multidisciplinària, colorista i guionista. Ha treballat per a Dënoel, Norma Editorial, Dupuis, Toon Books, Fantagraphics, Dargaud, Delcourt, Dibbuks, Actes Sud, The New Yorker, El País Semanal, El País Babelia, EME21, Diario Ideal, Grupo Correo i Ediciones Santillana, entre d’altres. Ha participat en nombrosos projectes expositius a Washington (sala d’exposicions de l’Ambaixada espanyola), Frankfurt (Fira Internacional del Llibre), Granada (Crucero del Hospital Real, Sala Gran Capitán, Biblioteca de Andalucía, Galería Arrabal, Cuarto Real de santo Domingo, Carmen de la Victoria), Jaén (Museo Provincial), Cadis (Museo de Cádiz - Casa Pinillos) i Valdepeñas (Museo Municipal).
Sota el títol ‘El valor de la memòria: disseny i cultura empresarial hui’, moderat pel Catedràtic de la UPV de Gestió del Disseny Manuel Lecuona, el col·loqui ha comptat amb la participació de representants de tres empreses valencianes amb una forta vinculació i compromís amb el disseny, que han compartit les seues històries i orígens empresarials basades en el disseny com a factor estratègic: Vicente Pons, director Comercial de Point; Alejandra Gandía-Blasco, directora Creativa de Gandia Blasco Group; i Javier Pastor, director Artístic i d’Estratègies de Comunicació d’Expormim. La trobada ha comptat amb la presència de la vicerectora de Cultura i Societat, Ester Alba; dels codirectors de l’Arxiu, Vicente Pla i Xavier Giner, així com dissenyadors i professorat i autoritats acadèmiques. La trobada s’inscriu en una de les línies de treball que l’AVD està impulsant, en connexió amb el món productiu i empresarial valencià, com a part del seu objectiu de convertir-se en una instància de transferència a la societat i valorització dels elements patrimonial i cultural del disseny. En paraules de Lecuona: “el concepte de memòria és molt ampli; per tant, difús, també ric i transversal, i per això uneix molt bé el binomi de cultura del disseny i món empresarial”. En aquest sentit, la conversa ha abordat el dia a dia de cadascuna d’aquestes tres empreses quant a la seua estratègia, recursos i accions dedicades a la preservació de la memòria. “El disseny forma part de l’ADN de Point des dels orígens, vinculat amb l’ofici i el concepte artesanal”, ha expressat Vicente Pons. Per la seua part, Alejandra Gandía-Blasco ha assenyalat “la necessitat de connectar amb el que estava passant a València d'aquell moment” com a eix i motor d’implantació de la cultura del disseny en l’estratègia empresarial de Gandia Blasco. En últim lloc, Javier Pastor s’ha referit a la memòria emocional i l’estratègia d’empresarial d’Expormim “des d’una mirada contemporània a l’herència personal i històrica de l'empresa, vinculada amb el ratán, concretada en una proposta de producte que es projecta cap al futur, des d’eixa manufactura tradicional”. Lecuona ha tancat el col·loqui remarcant la necessitat i importància de crear una narrativa arran la memòria de les empreses, lligada a una cultura patrimonial de projecte: “un valor no tangencial que requereix una documentació ampla i transversal de tot el bagatge d’una empresa, des de cartes comercials, fins a fotografies, documents de comptabilitat, etc., com a part d’eixe llegat a la societat”. L’Arxiu Valencià del Disseny és un projecte gestionat per la Universitat de València, mitjançant la Fundació General UV i amb l'EASD València, finançat per l’Agència Valenciana de la Innovació, que naixia amb la donació dels llegats professionals dels dissenyadors Lola Castelló i Vicent Martínez -a les quals posteriorment s’han afegit altres aportacions del món del disseny, l’entorn acadèmic i investigador i el teixit empresarial valencià-, amb l’objectiu de promoure i fomentar l'apreciació de les aportacions del disseny a la cultura i l'economia de les nostres societats.
‘El abismo del olvido’ és una obra basada en fets reals. El 14 de setembre de 1940, 532 dies després del final de la Guerra Civil espanyola, José Celda va ser afusellat pel règim franquista juntament amb uns altres 11 homes a la tàpia del darrere del cementeri de Paterna, a València, i enterrat amb ells en una fosa comuna. Més de set dècades més tard, i després d’una llarga travessia, Pepica, la filla de José, una anciana ja octogenària que tenia 8 anys quan van matar son pare, va aconseguir finalment localitzar i recuperar les seues despulles per restaurar la seua dignitat. En la batalla personal de Pepica Celda contra l’oblit va ser decisiu el paper de Leoncio Badía, un jove republicà que havia sigut condemnat temps enrere a treballar com a enterrador al cementeri del seu poble. Tot jugant-se la pell, Leoncio, un home obsessionat amb el sentit de la vida i l’ordre de l’univers, havia col·laborat durant anys i en secret amb les vídues dels represaliats de la guerra per identificar-ne els cadàvers, enterrar-los de la manera més digna possible, localitzar les foses i amagar missatges entre les seues restes, convençut que algun dia algú els podria traure d’allí. Paco Roca viatja al passat amb El abismo del olvido per recuperar, junt amb Rodrigo Terrasa (que té un paper important de documentació i aportació d’idees), la història real de Leoncio i de José, exemple de les desenes de milers d’espanyols que van ser represaliats salvatgement després del final de la contesa a Espanya. També acompanya, però, Pepica Celda en el seu punyent laberint que intenta desentranyar les misèries d’un país obsessionat a menystenir la seua memòria.  Paco Roca (València, 1969) és un dels autors de còmic més reconeguts i premiats d'Espanya, Encara que el seu treball se centra en els còmic, compagina el seu temps amb la il·lustració i les xarrades i tallers. En el terreny dels còmics, la seua obra s’ha traduït a una dotzena de països. Entre la seua bibliografia, publicada per Astiberri, destaquen: ‘El juego lúgubre’, ‘El Faro’, ‘Arrugas’, ‘Las calles de arena’, ‘El invierno del dibujante’, ‘Memorias de un dibujante en pijama’, ‘El integral’, ‘Los surcos del azar’, ‘La casa’, ‘La encrucijada’, ‘El tesoro del Cisne Negro’, ‘El dibujado’, creat inicialment per a les parets de l’IVAM, ‘Regreso al Edén’ i ‘El abismo del olvido’, la seua darrera novel·la gràfica. Els seus còmics han sigut guardonats dins i fora d’Espanya amb, entre altres, el Premi Nacional del Còmic 2008, el Goya al millor guió adaptat per ‘Arrugas’ el 2011, l’Excellence Award de Japó, l’Inkpot Award en la Comic-Con de San Diego el 2019 o l’Eisner 2020 a la millor obra estrangera. Paco Roca ha rebut la Medalla d’Or al Mèrit en les Belles Arts 2021 del Ministeri de Cultura del Govern d’Espanya i al maig de 2023 li van concedir el Premi al Mèrit Cultural Ciutat de València.  Rodrigo Terrasa (València, 1978) és periodista del diari ‘El Mundo’ des de fa 22 anys. La seua afició pel bàsquet va fer que la seua primera feina com a periodista fora en el diari esportiu ‘Superdeporte’, des d’on va fer el salt el 2001 a la delegació d’’El Mundo’ a València. Ha signat cròniques esportives, entrevistes, informació política i reportatges. El 2007 va començar a treballar en l’edició digital del periòdic i el 2015 es va traslladar a la redacció central a Madrid. En l’actualitat és reporter de ‘Papel’, la revista del diari ‘El Mundo’. El 2021 va publicar el seu primer llibre, La ciudad de la euforia (Libros del KO), una crònica periodística sobre els anys de la corrupció a la Comunitat Valenciana.  Durant l'any 2023, l'Aula de Còmic ha mantingut la seua activitat amb 10 presentacions d'obres al Centre Cultural La Nau, quatre activitats als campus, l'organització de les XII Jornades del Còmic, V Jornades d’I· lustració i el Tenderete, amb més de 7000 assistents en total, així com la participació a SocioCómic i FisioCómic. A més, va posar en marxa les exposicions Berlanga i el Còmic, María Herreros i El Víbora.
L’edició d’enguany centra la seua atenció en la capitalitat verda europea de València el pròxim 2024. Així doncs, les propostes programades, entre les quals es troba la música, el cinema, la ràdio, la literatura, el debat o la presentació de projectes, aborden la reflexió sobre l’entorn natural i la conscienciació ecològica. Totes les activitats del cicle són gratuïtes i poden seguir-se en xarxes socials amb els hashtags #DesembreEuropeu2023 i #EUGreenCapital. El Desembre Europeu s’inaugurava el passat 30 de novembre amb una conferència magistral del naturista, escriptor i director Joaquín Araujo, referent internacional en la relació entre l’ésser humà i la natura, en el marc del cicle 'Les raons d'Europa' de l'Escola Europea de Pensament Lluís Vives de la UV. El programa d’activitats arrancava divendres dia 1 amb el webinar ‘Progressos de la UE en els Objectius de Desenvolupament Sostenible (ODS)’. Així mateix, el cicle ha dedicat un espai per al debat i la reflexió mediambiental amb una proposta ja fixa, com és la tertúlia ‘Café amb projectes’, en aquesta ocasió amb el títol ‘Unió Europea a la Comunitat Valenciana’. València Capital Verda Europea 2024 L’espai multiusos de Las Naves acollirà aquest dijous, dia 14, a les 17 hores, una anàlisi mediambiental i sobre la sostenibilitat en el context local valencià amb la taula redona 'És València una ciutat verda?', que comptarà amb la participació de col·lectius socials i membres de l’equip de govern de l’Ajuntament de València. A més, en el marc d’aquest espai, es donaran a conèixer els eixos del programa d'activitats com a part de la capitalitat verda de València 2024.  També aquest dijous, a les 19 hores, tindrà lloc a la sala Hort de Tramulleres del Jardí Botànic de la Universitat de València  la conferència literària ‘Liternatura, aire fresc per a la literatura’, una conversa entre el doctor en Filosofia i antropòleg Santiago Beruete i la poeta i gestora cultura Luri Romero, que ens acostarà a les diverses formes de narrar la natura, per diferents autors i autores, des del segle XIX als nostres dies. Finalment, com a activitat transversal, es podrà visitar la mostra ‘El pilar europeu dels drets socials’, exposició del teamwork de la Comissió Europea a la Biblioteca Ciències Socials de la Universitat de València, des del 4 de desembre i fins al 20 de gener de 2024.  El Desembre Europeu està organitzat per la Universitat de València, amb el suport en la seua organització de la Generalitat Valenciana, l’Ajuntament de València i múltiples institucions i entitats valencianes i europees. Proposa activitats acadèmiques i culturals, des de debats, taules redones i conferències, fins a una àmplia programació que inclou música, cinema, ràdio o literatura.
L’acte inaugural, que tenia lloc el passat dijous, 30 de novembre, ha comptat amb el naturista i escriptor Joaquín Araujo, amb la conferència ‘Ciutats, el necessari viatge del parasitisme a la simbiosi’, celebrada a l'Aula Magna del Centre Cultural La Nau de la Universitat de valència.  Referent mundial en la relació entre l’ésser humà i la natura i impulsor de l’ecologisme en Espanya, a més de Premi Global 500 de l’ONU entre altres reconeixements, amb aquesta conferència Araujo planteja una reflexió sobre el caràcter parasitari -des d’un punt de vista ecològic- de les ciutats, que acaparen recursos, sense produir autònomament res, causant irreparables danys ambientals. La conferència s’engloba en el marc del cicle 'Les raons d'Europa' de l'Escola Europea de Pensament Lluís Vives de la UV, en honor a qui va ser comissari de la Unió Europea, Manuel Marín, i que enguany arriba a la dècima edició.  El Desembre Europeu està organitzat per la Universitat de València, amb el suport en la seua organització de la Generalitat Valenciana, l’Ajuntament de València, i múltiples institucions i entitats valencianes i europees. Proposa activitats acadèmiques i culturals, des de debats, taules redones i conferències, fins a una àmplia programació que inclou música, cinema, ràdio o literatura. Totes les propostes d’aquest cicle són gratuïtes i podran seguir-se en xarxes socials amb els hashtags #DesembreEuropeu2023 i #EUGreenCapital. Per primera vegada, el Desembre Europeu estarà present a Ràdio 3 a través del programa ‘El bosque habitado’, que emetrà diumenge dia 3, des de l’auditori Joan Pla del Jardí Botànic de la Universitat de València una nova entrega d’aquesta innovadora proposta radiofònica de divulgació científica, antropològica i literària dirigida i presentada per María José Parejo i que comptarà amb la presència del ponent inaugural de l’edició de 2023, Joaquín Araujo. A més, com cada any el Servei de Cultura Universitària de la UV col·laborarà en la programació, acostant diverses activitats culturals a la comunitat universitària que aborden, en aquest cas, l’entorn natural des del punt de vista musical, literari o informatiu. En aquest apartat destaca la proposta de l’Aula de Teatre de la Universitat de València, que acostarà Escena Erasmus, recent Premi d'Honor de les Arts Escèniques Valencianes 2023, a la llista de participants del Desembre Europeu amb ‘Una història de por’. La representació serà els dies 11 i 12, a les 19 hores, al Centre Cultural La Nau de la Universitat de València.  La proposta literària arribarà dijous dia 14, amb la conferència ‘Liternatura, aire fresc per a la literatura’, una conversa entre el doctor en Filosofia i antropòleg Santiago Beruete i la poeta i gestora cultura Luri Romero que ens acostarà a les diverses formes de narrar la natura, a partir de diferents autors i autores, des del segle XIX als nostres dies (19 hores, sala Hort de Tramulleres del Jardí Botànic).  El programa complet, així com la informació sobre inscripcions és accessible a través del següent enllaç.
L’acte, que es va celebrar a les 19 hores, a la Capella de la Sapiència, s’inscriu en les activitats de l’Aula del Còmic i serà presentat pel seu director, Álvaro Pons.   Maria Iranzo-Cabrera ha transformat en llibre la seua tesi doctoral: una monografia exhaustiva sobre la revista satírica ‘El Papus’ (2014), reconeguda amb el Premi Internacional d'Investigació Doctoral de l'Associació d'Historiadors de la Comunicació, el Premi Extraordinari de Doctorat de la UV i el Premi Lorenzo Gomis (accèssit).   El tardofranquisme necessitava, a principis dels anys setanta del segle XX, transmetre la imatge que es liberalitzava la premsa. La seua estratègia va ser deixar un cert marge d'actuació a les publicacions no diàries. Una d'elles, aquest setmanari satíric, es va atrevir a realitzar crítica política a través d'un humor rupturista. El seu primer objectiu va ser demolir els pilars del règim, sòlids fins i tot després de la mort del dictador, però amb el pas del temps va posar en el centre de la seua crítica als qui abusaven dels poders de l'Estat, sense distinció d'ideologies ni d'institucions.   En les seues historietes va evidenciar també el seu descontentament amb les cessions de l'oposició política i amb la gestió governamental del PSOE. La història del periodisme espanyol recupera amb este llibre les vicissituds de la publicació setmanal d'humor amb major tirada entre octubre de 1975 i juliol de 1976; també, l'experiència del primer mitjà de comunicació a patir, en democràcia, un atemptat terrorista amb una víctima mortal.  Maria Iranzo-Cabrera és personal docent i investigador en l’Àrea de Periodisme a la Universitat de València, on a més coordina la titulació. Es va endinsar en els estudis de la comunicació satírica de la mà del catedràtic Josep Lluís Gómez Mompart, investigador principal del grup Gricohusa.   Actualment, com a membre del grup Mediaflows, les seues línies d'investigació s'inscriuen en l'àmbit de l'autoregulació periodística i la perspectiva de gènere. Com a periodista, ha exercit tasques de redacció en mitjans de comunicació com Europa Press, Antena 3 TV, Radiotelevisió Valenciana, Telecinco, Quatre, València Plaza i la revista ‘Mètode’. També ha sigut responsable de comunicació de la Fundació Parc Científic Universitat de València.
Recentment, tant l’OCDE com l’FMI han emès informes sobre l’impacte de la IA sobre l’ocupació total. Es pronostica que el 25% de les professions desapareixeran i l’ocupació a curt termini es veurà reduïda en grans dimensions. Es pronostica, però, que a mitjà i llarg termini l’ocupació es recuperarà. L’OIT ha assenyalat que les ocupacions que més patiran són les de qualificació mitjana, això és, els supervisors o quadres intermedis. A més, un altre impacte important que tindrà la intel·ligència artificial en el món del treball serà el seu ús com a cap per a la presa de decisions sobre el treballador.  En efecte, ja actualment els algorismes seleccionen candidats, organitzen els horaris, donen instruccions, vigilen i controlen el treball, avaluen l’acompliment i recompensen o acomiaden treballadors. Així, els algorismes estan substituint treballadors que prenen decisions per treballadors que compleixen el que ha decidit l’algorisme. Això planteja interessants reptes per al món del treball, del sindicalisme i, en general, per a la societat en matèria de discriminació algorítmica, prevenció de riscos laborals, etc. L'Escola Europea de Pensament Lluís Vives és un projecte cultural, impulsat des del Vicerectorat de Cultura i Societat, que es configura com un espai per a la reflexió i el debat participatiu i crític sobre els assumptes d'actualitat.
En 1572, un nou estel va aparèixer en la constel·lació de Casiopea. Es tractava d’una supernova. Diferents astrònoms europeus la van estudiar, entre ells el catedràtic de Matemàtiques i Hebreu de la Universitat de València Jeroni Munyós. A petició del rei Felip II, Munyós va escriure un tractat sobre l'estel que va titular ‘El Libro del Nuevo Cometa’. En la seua conferència, Vicent Martínez, també catedràtic del Departament d’Astronomia, explicarà les observacions de les supernoves al llarg de la història, el paper que va jugar la de 1572 per a canviar la nostra concepció del cosmos i què sabem hui de l’estel l’explosió del qual es va observar fa 451 anys. Jeroni Muñoz (València, 1520-Salamanca, 1592) és un dels científics més destacats de la història valenciana i espanyola. Catedràtic d’hebreu a la Universitat d’Ancona i de matemàtiques i astronomia a les de València i de Salamanca, va gaudir d’un enorme prestigi a Espanya i a Europa, sobretot gràcies als seus treballs sobre la supernova de 1572, citats i comentats per alguns dels millors astrònoms europeus. Treballs que encara hui en dia mantenen l’interés per als astrofísics que estudien el fenomen. D’altra banda, el primer mapa del llavors regne de València, editat per Abraham Ortelio a Anvers, es va basar en els treballs de Muñoz i es pot considerar obra seua. La tasca de Muñoz va ser continuada pels seus deixebles, professors a València i Salamanca o cosmògrafs al servei de la Corona en el Consell d’Índies. Vicent Martínez és catedràtic d’Astronomia i Astrofísica a la Universitat de València. En 1985 es va llicenciar en Matemàtiques amb premi extraordinari. Va realitzar la seua tesi doctoral en l’Institut Nòrdic de Física Atòmica (NORDITA) a Copenhaguen, per la qual li va ser atorgat el Premi Eduard Fontserè. Va obtenir el doctorat en 1989 en la UV, on va ser director de l’Observatori Astronòmic durant 11 anys. És membre fundador de la Societat Espanyola d'Astronomia. De 2017 a 2021 va coordinar la Xarxa d’Infraestructures d'Astronomia. Martínez ha publicat més de 80 articles en revistes del terç superior del JCR, i és autor de llibres de text universitaris i de diversos llibres de divulgació científica. Ha rebut el Premi a l'Ensenyament i Divulgació de la Física de la RSEF i la Fundació BBVA (2011) i el Premi José María Savirón de Divulgació Científica (2013). És membre del Consell Assessor de Ciència, Tecnologia i Innovació del Ministeri de Ciència i Innovació.
El debat va comptar amb les intervencions del ministre de Sanitat en funcions, José Manuel Miñones, la vicepresidenta segona de Les Corts Valencianes, Gabriela Bravo, la presidenta del Consell Escolar de l'Estat, Encarna Cuenca i Dolors López Alarcón. L'acte va estar presentat per la directora del Servei de Cultura Universitària, Adela Cortijo.   'Dime' és una novel·la que explora les raons per les quals una dona no és capaç de trencar amb una mala relació amorosa que es prolonga en el temps. La mort d'un familiar li obrirà el camí cap a la resposta caminant per la seua "novel·la familiar", iniciant un viatge per les emocions, els records i els secrets familiars que condicionen la nostra manera d'estimar.  Dolors López Alarcón és professora i experta en comunicació, direcció i coordinació de grups. Des del 2021, forma part del primer Consell de l'Audiovisual de la Comunitat Valenciana, on exerceix com a vicepresidenta. Va ser consellera en el Consell d’Administració de Ràdio Televisió Valenciana durant tres legislatures i regidora d’Igualtat, Cultura Festivals en l’Ajuntament de Benicàssim. A més, col·labora amb el Ministeri de Sanitat en la prevenció del suïcidi, un tema sobre el qual ha escrit guies i articles com 'Tractament del suïcidi als mitjans de comunicació' o 'Com parlar amb el nostre alumnat del suïcidi'. També ha liderat projectes de cooperació internacional per a formar a professionals de la comunicació en matèria de gènere i ha orientat a responsables de recursos humans sobre com evitar l'assetjament laboral. La seua trajectòria literària li ha valgut el premi Túria a la millor contribució literària 2020 per la seua novel·la 'Te Nombro'.  Gabriela Bravo és una fiscal i actualment ocupa el càrrec de vicepresidenta segona de les Corts Valencianes. Anteriorment, va ser consellera de Justícia, Interior i Administració Pública de la Generalitat Valenciana i vocal del Consell General del Poder Judicial. És llicenciada en Dret per la Universitat de València i ha sigut presidenta de la Unió Progressista de Fiscals. Durant la seua trajectòria, ha posat en marxa l'Oficina de Denúncies especialitzada en violència de gènere, va rebre la medalla al mèrit professional de l'Escola Espanyola de Mediació i Resolució de Conflictes i Diari de Mediació, en reconeixement del seu treball fet en aquest àmbit. Una de les seues últimes aportacions va ser la creació del Fòrum Valencià per a l’Abolició de la Prostitució el 2021, des del qual s’ha posicionat com a líder del moviment abolicionista de la prostitució des de les institucions a Espanya. Encarna Cuenca és la presidenta del Consell Escolar de l'Estat, el màxim òrgan consultiu del Govern en matèria educativa. Diplomada en Magisteri i llicenciada en Belles Arts per la Universitat Politècnica de València, ha sigut mestra de primària i professora de plàstica en secundària. Ha desenvolupat diverses i importants responsabilitats en la Conselleria de Cultura, Educació i Ciència de la Generalitat Valenciana. Des de setembre de 2015 fins al seu nomenament com a presidenta del Consell Escolar de l’Estat el 2021 va ser presidenta del Consell Escolar de la Comunitat Valenciana.  L'Escola Europea de Pensament Lluís Vives és un projecte cultural, impulsat des del Vicerectorat de Cultura i Societat, que es configura com un espai per a la reflexió i el debat participatiu i crític sobre els assumptes d'actualitat.
La conferència tindrà lloc a l’Aula Magna del Centre Cultural La Nau el pròxim 18 d’octubre, a les 18 hores, i estarà moderada pel cap responsable d’Iniciatives de l’Observatori, Raúl Abeledo. L’assistència és gratuïta i requereix d’inscripció prèvia. Des de mitjans de la dècada dels vuitanta, aquest prolífic autor d'assajos s'ha dedicat a reflexionar sobre les diferents dimensions de la crisi ecològic-social en què està submergida la societat.  L'ecologia política i el pensament ecològic des del qual planteja els seus postulats prenen forma en el concepte “humanitats ecològiques”, a través del qual busca desenvolupar una “simbioètica” en el marc d'una cultura amiga de la Terra i des d'una perspectiva dialògica i interdisciplinària. La conferència abordarà, precisament, la seua proposta –tan ineludible com innegable– per a la transició ecosocial i l'assentament d'una nova concepció de societat sostenible.   Entre altres propostes i nocions, Riechmann advoca per una reducció dràstica de l’ús d’energia o el canvi de disvalors prevalents a la nostra societat.   Jorge Reichmann  Jorge Riechmann (Madrid, 1962) és professor titular d’Ètica i Filosofia política de la Universidad Autónoma de Madrid. Com a assagista i poeta ha dedicat bona part de la seua obra a l’anàlisi i la reflexió de la dimensió de la crisi ecològica, recollides en llibres com “Otro fin del mundo es posible”, “Informe a la Subcomisión de Cuaternario” o “Ecosocialismo descalzo”.
L’exposició se situa en el corredor de la primera planta del centre. El material il·lustra no sols com els autors d’aquest material clandestí van aconseguir denunciar el que succeïa sinó, a més, com l’escriptura i l’art van ser mecanismes per a escapar del tancament i la rutina, un acte de llibertat a través de la paraula i la imatge.  Acompanya l’exhibició un cicle de trobades que s’inicia aquest dijous a les 18 hores al saló de Graus de la facultat amb la presentació del llibre de Fernando Reati i Paula Simón ‘Filosofía de la incomunicación. Las cartas clandestinas de la Unidad Penitenciaria 1 durante la dictadura (Còrdova, 1976-1979)’, amb la participació dels autors i de David Andenmatten (ex pres polític).  El dijous 28 de setembre (18 hores) hi haurà una lectura poètica sota el lema ‘Poesia i Drets Humans’. Amb Laura Giordani, Arturo Borra, Luz C. Souto, Mario Pera i Farah Hallal. Coordina: Begonya Pozo.  El dimecres 4 d’octubre (17:30 hores) se celebrarà el debat ‘Justicias Cruzadas’, amb la participació de la Plataforma de Suport a la Querella Argentina contra els Crims del Franquisme. Intervenen: Aràdia Ruiz (advocada, cooperativa El Rogle) i Lucila Aragó (Acció Ciutadana contra la impunitat del franquisme /Plataforma de suport a la Querella Argentina).  El cicle es tanca el dimarts 23 d’octubre ((17.30 hores, Aula 402 del centre) amb la trobada ‘Miradas sobre la Guerra Civil española desde el exilio argentino’, en la qual l’escriptor Rafael Flores Montenegro presentarà la novel·la ‘Padre, mañana me van a dar muerte’.  Completa la iniciativa l’exposició virtual ‘Filosofia de la incomunicació’, a càrrec de la Biblioteca d’Humanitats Joan Reglà, en la qual es poden visualitzar fotografies d’objectes, cartes i entrevistes: https://uv-es.libguides.com/filosofia_de_la_incomunicacion  La iniciativa està organitzada per Luz C. Souto (Departament de Filologia Espanyola). Amb la col·laboració de la Biblioteca d’Humanitats Joan Reglà /Vicedeganat de Cultura, Igualtat, Polítiques Inclusives i Sostenibilitat / Facultat de Filologia, Traducció i Comunicació.
En l’acte participen Mónica Bolufer, catedràtica d’Història Moderna de la Universitat de València; Nicolás Bas Martín, comissari de l’Exposició; i Ester Alba, vicerectora de Cultura de la Universitat de València. El diàleg ‘Tras la cortina: la pasión por los libros prohibidos’ gira entorn de l'exposició de la Biblioteca Històrica de la Universitat de València ‘Foc a la biblioteca’. Els llibres que van incendiar l’Europa de les Llums, que ens mostra l'enorme vigència del XVIII francés. Llibres de contingut polític, religiós i literari, alguns d’ells eròtics, que dialoguen amb les imatges, els gravats, però també amb les instantànies del fotògraf hispanofrancès Pedro Hernández, per a construir un relat amb un clar missatge: la prohibició genera fascinació. Segons els organitzadors, el segle XVIII constitueix “la gènesi de les democràcies liberals modernes”. “I gran part d’aquesta contribució va ser possible gràcies a autors i llibres de la Il·lustració francesa, alguns d’ells poc coneguts, que es van convertir en les obres més llegides a l’Europa del moment”, indiquen. “Eren els best-sellers prohibits que van circular com la pólvora malgrat els intents de les autoritats civils i eclesiàstiques per impedir la seua edició i lectura. Una censura que, passats els segles, vam trobar cada vegada més en els nostres dies a través de la correcció política o de l’anomenada cultura de la cancel·lació”, afigen. La Cañada Blanch és una fundació privada nascuda fa més de 50 anys gràcies al mecenatge pioner de Vicente Cañada Blanch. Des de les seues dues seus, a València i Londres, facilita l’accés a la cultura contemporània i a l’educació com a motor del canvi i del benestar. Perquè a més coneixement, la població té una opinió pública més sòlida, la qual cosa fa una societat lliure i democràtica. Entre les seues activitats podem trobar: diàlegs, trobades, col·loquis, concerts, exposicions, festivals, premis educatius i el Fòrum socioeconòmic Canyada Blanch, entre altres esdeveniments culturals.
‘Cicle Sorolla’ consisteix en una conferència mensual durant tot 2023. Va iniciar-se amb ‘Sorolla i el seu temps’, a càrrec de Rafael Gil. Enric Olivares Torres, Clara Solbes Borja o Blanca Cerdà Aznar impartiran les següents xarrades.  El cicle pretén exhibir una visió de Sorolla allunyada de la perspectiva costumista de la platja valenciana. Amb aquest motiu, s’exposarà el moment en el qual l’artista va començar els seus estudis acadèmics, els artistes que en aquell moment triomfaven en el context valencià i la rellevància dels seus mestres i amics.   La iniciativa tracta d’ensenyar el significat que va arribar a adquirir l’obra del pintor com a punt de partida de la pintura moderna a Espanya, proporcionant, així, una imatge de país alegre i vital, estretament contrastada amb la idea d’altres artistes com Ignacio Zuloaga.   A més, en aquestes conferències es destacarà la influència que va exercir l’obra de Sorolla sobre altres pintors, amb l’objectiu de situar el seu treball en el marc de la modernitat.   El ‘Cicle Sorolla’ s’emmarca en les activitats de l’Aula d’Arts Visuals de la Universitat, la qual sorgeix amb l’objectiu d’abordar aquelles manifestacions culturals i artístiques que es relacionen amb la imatge fixa, com ara la fotografia, la il·lustració, el dibuix, la pintura o el Street art.   Així mateix, l’aula busca establir tant una reflexió ètica i estètica com una lectura social de les imatges en les quals es troba immersa la societat actual. Igualment, proposa un acostament a les arts visuals des d’una perspectiva formativa, crítica i universitària, que s'articula a través de diversos tallers, seminaris i cicles formatius vinculats a la programació del Servei de Cultura Universitària i l’àrea d’exposicions.
Aquest debat, que va ser moderat pel periodista cultural Eduardo Guillot, va reunir les persones responsables del festival autogestionat Funtastic Dracula Carnival, amb 18 anys de trajectòria, Paloma Borbone, codirectora i CEO; la sala 16 Toneladas, que anualment programa més de 200 concerts, dirigida per José de Rueda; i el segell i distribuïdora independent de l’underground local, Flexidiscos, en la representació de la qual estarà Óscar. L’objectiu d’aquesta sessió, segons explicaven des de l’Observatori, era reflexionar sobre la importància que té la generació d’escenes locals en el desenvolupament de l’ecosistema cultural del territori (cultura del rock, xarxes de col·laboració, circuits de programació, comunitats i interaccions diverses) i com això genera una sèrie d’impactes que transcendeixen allò purament cultural per a abastar també allò econòmic i social. Els protagonistes Paloma Borbone ha tocat en diverses bandes de rock and roll. Des de fa 18 anys es dedica a la direcció, juntament amb Álvaro Coalla-Varo, de Funtastic Dracula Carnival, un festival musical autogestionat que reuneix cada any a la ciutat de Benidorm quasi 2.000 persones de tot arreu del món atretes per cartells fora del circuit convencional, mesclant grups més veterans amb joves que comencen a despuntar, tot dins de l’underground, exhaurint les entrades en segons. José de Rueda, gerent i programador de la sala 16 Toneladas, va iniciar la seua marxa en el sector musical als 16 anys, “fent la càrrega i descàrrega en concerts a la Plaça de Bous, Vivers, Arena Auditorium… (llavors es començava així en el gremi), mentre estudiava electrònica industrial”, afirmava. Després va treballar com a auxiliar i tècnic de so i de llums. “Vaig fer gires de grups amb grans muntatges i en hivern vaig tindre treballs amb continuïtat a Canal 9, Palau de la Música i sales com el Roxy Club, a més de treballar esporàdicament en altres sales i en molts concerts a l’aire lliure. Amb 24 anys vaig obrir el meu primer bar de rock and roll: el Kraken Rock Bar, on intentava fer totes les activitats culturals que podia, des de concerts acústics a actuacions de Café Teatre, Cicles de Curtmetratges o Jams literàries”, recordava. Després d’11 anys de gestió, “tenia clar que la meua vocació era programar esdeveniments i el millor, per a no donar explicacions a ningú, era muntar la meua pròpia sala de concerts. El meu amic (pràcticament família) Poldo va confiar en mi i els dos junts portem nou anys fent més de 200 concerts a l’any en el 16 Toneladas”. Óscar, per la seua banda, defineix Flexidiscos com a “segell i distribuïdora independent de discos, cassets, CD i fanzins que es decanta per estils com el punk, postpunk, hardcore, pop i música electrònica, vam ser una botiga física durant nou anys, però finalment tanquem i ara ens mantenim amb les vendes per correu i en esdeveniments”.
En aquesta taula, que es va celebrar el passat 20 d'abril a l'Aula Magna de La Nau, van intervindre, moderats pel director acadèmic de l’Observatori, Raúl Abeledo, Jesús Prieto, catedràtic emèrit de Dret Administratiu i vicepresident de la Fundación Gabeiras para el Derecho y la Cultura, i Tony R. Murphy, doctor en Sociologia de la Cultura i CEO de Culturalink. El professor Raúl Abeledo va mediar en el diàleg entre els dos experts, els qui tractaren de donar resposta a preguntes, com de quina manera es posen en pràctica les regles contingudes en la Llei de Comunicació Audiovisual o si és suficient l’Estatut de l’Artista per a protegir els treballadors i les treballadores de la cultura. I és que, segons assenyalaven des de l’Observatori, en les últimes tres legislatures s’han aprovat diverses normatives de summe interés per al sector cultural i creatiu. “Una proliferació legislativa que comporta el complex desafiament de la seua implementació en dos nivells de govern: l’estatal i l’autonòmic. Com afronta aquest desafiament la Comunitat Valenciana i quins altres referents regionals poden resultar d’interés en aquest sentit?”, qüestionaven. Sobre aquest últim terme, Prieto i Murphy analitzaren críticament aspectes com ara les garanties de la Llei Foral de Drets Culturals de Navarra, el funcionament pràctic de la categorització de béns culturals proposada per la Llei de Patrimoni Cultural Basc o quina utilitat té el nou Sistema Públic de Cultura de Canàries. “Mitjançant el diàleg, juntament amb la participació del públic, s’identificaran les qüestions més significatives, les seues possibles respostes i les prioritats polítiques, definint una panoràmica sobre la dimensió del repte que aquestes lleis suposen tant per als governs autonòmics com per a l’Administració central”, apuntaven. Jesús Prieto  Jesús Prieto de Pedro és doctor en Dret de reconeguda trajectòria. Titular de la Càtedra Andrés Bello de Drets Culturals (Conveni Andrés Bello, Universitat Carles III de Madrid i UNED) i catedràtic emèrit de Dret Administratiu (UNED), va ser director general de Belles Arts, i de Béns Culturals i d’Arxius i Biblioteques per al Ministeri d’Educació, Cultura i Esport. Pertany a més d’una desena de comités editorials de diferents revistes i ha escrit mig centenar d’articles i monografies jurídiques sobre Dret de la Cultura. Presideix el comité científic de la Fundación Gabeiras, per a l’impuls del benestar i la justícia social a través de la promoció, protecció i defensa de la cultura, els drets culturals i el patrimoni cultural. Tony R. Murphy  Tony R. Murphy és doctor en Sociologia de la Cultura i CEO de Culturalink. Expert en política cultural i planificació estratègica de la cultura amb més de 25 anys d’experiència professional, ha assessorat i realitzat assistències tècniques per a organitzacions culturals i institucions públiques a nivell local, regional, nacional i internacional. En l’actualitat, el seu treball se centra en les relacions entre cultura, creativitat, innovació i desenvolupament en entorns urbans. Ha sigut coordinador i membre de l’equip d’experts responsables de la redacció de la recentment aprovada Llei del Sistema Públic de Cultura de Canàries. Vídeo de la conferència
La Llei del "sol sí és sí" va entrar en vigor en octubre del 2022 embolicada en una gran polèmica mediàtica. Es va presentar com un gran avanç en la tutela de les dones, i la primera conseqüència que va portar va ser, la rebaixa de pena en alguns casos ja jutjats. La falta d'explicació d'aquesta conseqüència, i el rebombori mediàtic, ha suposat una important pressió mediàtica que ha portat al Govern a presentar una proposta de reforma, que, una altra vegada, està generant un gran renou social, propiciat pels mitjans. Les explicacions tècniques, des d'un punt de vista global, tècnic i polític, poden ajudar a entendre els vaivens de la tan portada norma. Aquest va ser l'objectiu de la conferència que Paz Lloria va impartir al Centre Internacional de Gandia de la Universitat de València el passat 9 de març.  Paz Lloria és professora titular de Dret Penal en la Universitat de València i directora del Màster Oficial de Dret i Violència de Gènere de la Universitat de València. Llicenciada per la Universitat de València (1992) i doctora en Dret per la mateixa Universitat (2000). Imparteix docència de Grau i Postgrau en universitats espanyoles així com en diferents màsters i cursos de formació organitzats tant per organismes públics com a privats, havent col·laborat també en la formació penal de cossos de Policia Local i en la de Jutges i Fiscals. Ha realitzat recerques en diferents àrees del Dret Penal. Ha publicat treballs que abasten l'anàlisi de diferents delictes: intrusisme professional, contra la salut pública, intimitat, avortament, violència de gènere, tracta sexual de dones, secret de les comunicacions, propietat intel·lectual, violència de gènere sostracció interparental de menors, etcètera. Igualment, ha dedicat part de la seua recerca als aspectes relatius al dret penal de menors i al dret penal econòmic.
El Centre Cultural La Nau va acollir l'activitat ‘Semblança d'Antonia Mir’, organitzada per l'Escola Europea de Pensament Lluís Vives del Servei de Cultura Universitària, on l'artista Miquel Navarro va posar en valor l'obra i labor com a mecenes de la pintora valenciana. En paraules del mateix Miquel Navarro, “en l'obra d'Antonia Mir hi ha una aproximació sempre elegant i aristocràtica a una realitat a la qual aporta la seua noble mirada. Antonia Mir, sense unes regles fixes i sovint d'una manera espontània, que també podríem dir natural, confereix a les coses pròximes del món una sensibilitat especial”. La labor d'Antonia Mir no sols es limita a la pintura, sinó que també ha tingut un important paper com a mecenes de la cultura. Com destaca Miquel Navarro, “és admirable la seua labor de mecenatge. El seu suport continuat a les Belles arts es plasma amb la seua pròpia Fundació i amb un bell museu a la seua ciutat natal, Catarroja”. Antonia Mir Chust (Catarroja, 1928) és membre de l'Acadèmia de Belles arts de Sant Carles de València. Graduada en Pintura per l'Escola Superior de Belles Arts de Sant Carles de València, es va llicenciar en Belles Arts també a València. Becada a la Casa de Velázquez de Madrid, i per la Direcció General de Relacions Culturals per a estudiar a l'Escola de Metiers d’Art i a l'Escola de Belles Arts a París. Va completar la seua formació en gravat en la Scuola Internacional de Venezia. Ha desenvolupat la seua activitat docent en centres d'ensenyament mitjà com a catedràtica de dibuix, i ha participat en nombroses exposicions individuals i col·lectives d'àmbit internacional. Destaca la seua presència a Madrid, Venècia, Lisboa, París, Nova York i Brussel·les. Així mateix, ha sigut distingida amb diversos reconeixements com la Medalla de la Universitat de València o el Premi Senyera de Pintura de l'Ajuntament de València. Sobre Miquel Navarro  Miquel Navarro és un reconegut escultor valencià nascut en 1945 a Mislata, València. Va estudiar Belles Arts en la Universitat Politècnica de València i va començar la seua carrera artística en la dècada de 1960. Al llarg de la seua carrera, Navarro ha creat nombroses escultures, instal·lacions i projectes arquitectònics a Espanya i a l'estranger. La seua obra es caracteritza pel seu interés a explorar la relació entre l'ésser humà i l'entorn urbà, utilitzant materials com el ferro, el bronze i l'acer tallen. Navarro ha sigut guardonat amb nombrosos premis al llarg de la seua carrera, incloent-hi el Premi Nacional d'Arts Plàstiques en 1986 i el Premi Valencià d'Art Gràfic en 2006. La seua obra es troba en importants col·leccions públiques i privades, com el Museu Nacional Centre d'Art Reina Sofia, l'IVAM (Institut Valencià d'Art Modern) i la Fundació Juan March. A més de la seua carrera com a escultor, Navarro també ha treballat en projectes de disseny i ha col·laborat amb arquitectes en la creació de projectes urbans. És un artista compromés amb la societat i ha participat en nombroses iniciatives per a fomentar l'art i la cultura en la comunitat.
Beirak va ser presentada pel director acadèmic de l’Observatori, Raúl Abeledo, en una activitat que reflexionà sobre un dels principals reptes que enfronten les polítiques culturals públiques en l’actualitat: el resguard i la promoció dels drets culturals de la ciutadania. En aquest sentit, “la invitació que ens fa la política, historiadora de l’art, gestora cultural i investigadora en polítiques culturals Jazmín Beirak Ulanosky és, precisament, desgovernar la cultura”, apuntaven des de l’organització. És a dir, “a regular les institucions perquè aquestes no regulen la cultura”. Una proposta que implica “promoure el compromís públic amb la cultura amb l’objectiu de garantir l’autonomia que es requereix per a propiciar la seua independència”. Sobre la ponent  Jazmín Beirak Ulanosky és política, historiadora de l’art, gestora cultural i investigadora en polítiques culturals. Ha treballat al Museu de la Biblioteca Nacional d’Espanya i ha escrit sobre política cultural en diversos mitjans. Actualment és responsable de cultura de Más Madrid i diputada portaveu de cultura en l’Assemblea de Madrid des de 2015. Recentment ha publicat el llibre ‘Cultura Ingobernable’ (Ariel, 2022) sobre cultura i polítiques culturals.
La Universitat de València, a través del Vicerectorat de Cultura i Societat, llança un nou cicle de debat, ‘Wap!-Women Art Power!’, que reunirà al llarg de diverses sessions a diferents dones creadores per a analitzar el paper de la dona en el món artístic. El cicle naix amb una periodicitat mensual i tindrà lloc a la Sala de Bigues del Centre Cultural La Nau. Concha Ros, productora, gestora cultural i artista ha coordinat aquest cicle amb l'objectiu principal de “visibilitzar el treball de les artistes, donar-les veu pròpia, sentir-les expressar-se i naturalitzar el procés creatiu, revelant d'aquesta manera, els secrets d'una vida dedicada al fet artístic en qualsevol de les seues modalitats”.  Un altre dels objectius del cicle serà provocar la generació de projectes híbrids d'arts vives que entrellacen els seus llenguatges per a així donar cabuda a la cada vegada major demanda d'aquesta mena d'expressions artístiques, més concordes amb la nostra societat contemporània. ‘Wap!-Women Art Power!’utilitza l'espontaneïtat com a concepte clau, “ja que tracta de fugir d'un discurs elaborat i formal en la qual el desenvolupament de les sessions serà en un to distés, propiciant així una atmosfera per a convidar a la interacció de les convidades i el públic assistent”, destaca Concha Ros.  Totes les trobades estaran conduïts per la periodista Pepa Gómez i arrancaran dimecres que ve 22 de febrer amb la participació de l'artista visual Elena Martí i la creadora teatral Iría Márquez. L'entrada és gratuïta, amb aforament limitat i inscripció prèvia en aquest enllaç.
“La sensació d’inestabilitat i inseguretat sí que està generalitzada, sobretot entre els qui estan en la cadena de valor de la cultura pura i dura, des de la gestió cultural fins a la creació”. En aquests termes s’expressava Marta C. Dehesa davant la pregunta de si el sector cultural és precari. Amb la seua intervenció, presentada i moderada pel director acadèmic de l’Observatori Cultural UV, Raúl Abeledo, la lletrada i gestora cultural tractà les qüestions més urgents entre els agents del sector com ara “la situació professional, social, laboral i econòmica: les causes, obstacles, els límits, els reptes, les fortaleses i les possibilitats”. “Però, sobretot, es pretén oferir eines per a l’acció en el sector artístic i creatiu: com enfortir i articular el sector cultural; o quina informació i formació és necessària per a revertir aquesta creença i la realitat”, afegia. Per a l’Observatori, “no són novetat les condicions precàries en les quals es desenvolupen els treballadors i les treballadores del sector cultural, i tampoc ho són les complexitats que apareixen després de la paradoxal autoexplotació que sol ser present en aquestes relacions laborals; així doncs, l’assumpte que hui preocupa és com, a pesar d’aquestes característiques, es manté activa la producció artística”. A partir d’aquesta premissa, Marta C. Dehesa, com a experta en gestió cultural i advocada, tractà de donar resposta a les següents qüestions: Qui està sostenint l’activitat i de quina manera la porta avant? Com s’articula el funcionament d’una organització artística sota les exigències administratives pròpies de les emprenedories creatives? Serveix promoure la propietat intel·lectual com a eina per a assegurar la competitivitat i professionalització de totes les disciplines artístiques? Quin tipus de perfil professional és el que s’està requerint per a portar avant aquesta missió? La sessió es plantejà com un seminari i s’utilitzà una metodologia mixta que va afavorir, a partir d’una primera presentació, la consulta i el debat entorn d’aquestes preguntes. Currículum  Marta C. Dehesa (www.coladeperro.com) és advocada i presta assessorament professional en el sector de les indústries creatives i culturals com a consultora, docent i lletrada especialitzada en Propietat Intel·lectual, així com en eines de negociació i bones pràctiques, i recursos laborals, fiscals i mercantils per a estudiantat, professionals, associacions, escoles i institucions.
Presentat i moderat pel director acadèmic de l’Observatori, Raúl Abeledo, el seminari comptà amb les intervencions de Silvia Sánchez, del projecte agroecològic per a la recuperació de l’espai públic Cabanyal Horta; de Marc, militant del CSOA (Centre Social Okupat Anarquista) L’Horta; i de Francisco Collado, membre del centre de formació i documentació El Punt, Espai de Lliure Aprenentatge. Tots quatre van debatre per tal de descobrir les possibilitats de créixer en matèria d’autogestió per a l’exercici dels drets culturals de les comunitats i els barris a partir de la seua experiència com a membres de tres projectes punters valencians: iniciatives on el veïnat és el protagonista, el responsable i el col·laborador de la programació de continguts que en aquests espais s’hi ofereix, amb activitats freqüentment vinculades amb conceptes com ara l’agroecologia, la democràcia, la sustentabilitat i la memòria. Des de Cabanyal Horta, les veïnes i els veïns fomenten la permacultura i l’agroecologia com a estils de vida sostenibles per al barri que busquen conscienciar, educar i cuidar l’entorn. La seua seu es troba ubicada a l’antic poblat del Clot i allà realitzen xarrades, presentacions, exposicions i d’altres activitats amb les quals pretenen promoure un model de vida alternatiu que valora allò col·lectiu i la participació ciutadana. En l’actualitat, el projecte disposa de 35 zones de cultiu al servei de més de 80 persones usuàries. CSOA L’Horta Benimaclet: solidaritat i reciprocitat  Des de fa una dècada, a Benimaclet funciona el CSOA L’Horta, un projecte col·lectiu “autoorganitzat” que es defineix com a un lloc “d’autonomia i resistència”, basat en la solidaritat i la reciprocitat. Concebut com a un centre social anarquista, Marc el presenta com a “un espai llibertari, lliure d’odi i de jerarquies, intergeneracional i antiracista”, que va nàixer “amb l’okupació i redignificació d’una alqueria tradicional de l’horta de Benimaclet” i que hui ofereix múltiples activitats, des de sopars vegans fins a concerts, xarrades i debats, per tal d’esdevindre “un punt de trobada i de confluència entre les diferents lluites”. El Punt, Espai de Lliure Aprenentatge  Format el 2016 al centre històric de la ciutat, El Punt ha estat construït “des de l’autoorganització social i comunitària” i té per objecte recopilar, catalogar i estudiar la memòria documental de les lluites i els moviments socials. Francisco Collado destaca la biblioteca del centre, “de lectures políticament incorrectes i intel·lectualment estimulants per a totes les edats”.
Schwarz va investigar el comportament dels seus avis alemanys durant el nazisme. Però també sobre els avis francesos durant el règim col·laboracionista de Vichy. A partir d’ací, la periodista reflexiona sobre els relats fabricats posteriorment en diferents països sobre la memòria històrica. En uns casos, per a exculpar el comportament de la majoria de la població de col·laborar amb els nazis. En altres, per a presentar la ciutadania com a víctima i no com a peça necessària per a perpetrar la barbàrie. Géraldine Schwarz (Estrasburg, 1974) analitza també els relats fabricats en altres països, com Itàlia, Àustria o l’Alemanya comunista. En opinió de l’autora, no haver gestionat correctament el passat tràgic dels anys 30 i 40 del segle XX explica mots dels dèficits de les democràcies europees actuals. La vicerectora de Cultura i Societat, Ester Alba, va presidir el debat, en el què també varen participar l’historiador Vicent Sanz, de la Universitat Jaume I de Castelló, i el periodista Francesc Bayarri. La sessió estava promoguda per l’Escola Europea de Pensament Lluís Vives.
El valencià Agustí Centelles Ossó (1909-1985) és considerat un dels precursors del fotoperiodisme a Espanya. És autor d’algunes de les imatges més representatives de la Guerra Civil, així com el valuós testimoniatge que documenta durant el seu exili a França al camp de concentració de Bram, on va ser internat entre els mesos de març i setembre de 1939. El seu arxiu està compost per més de 10.000 fotografies i 5.600 negatius. Juntament amb la investigadora Teresa Ferré, que ha dedicat part de la seua producció acadèmica a l’obra d’Agustí Centelles, i la participació especial del fotògraf Sergi Centelles, fill d’Agustí, aquest seminari va servir per a revisar les repercussions del seu llegat i alguns capítols desconeguts de la vida del fotoperiodista, com la seua trajectòria en fotografia industrial i publicitària. Presentà l’acte el director acadèmic de l’Observatori Cultural, el professor de la Universitat de València Raúl Abeledo, i moderà el debat la fotoperiodista valenciana Eva Máñez.
‘La sobirania europea: utopia o necessitat?’ era el títol que encapçalava la intervenció de l’antic ministre de Rajoy, amb la qual va pretendre “dilucidar si la proposta de Macron és una ‘flatus vocis’ o, si per contra, és una iniciativa tan necessària com convenient”. Així responia a les últimes declaracions del president de la República Francesa sobre “la necessitat d’una sobirania europea”, la qual, a juí de Méndez de Vigo, no ha de significar “la desaparició dels Estats nacionals ni tampoc la transformació d’una Europa supremacista”. En aquest sentit, va afirmar: “Crec en el procés de construcció d’Europa, el qual s’està realitzant constantment de manera adequada a cada moment, i hui ha de continuar fent-se”. Així mateix, l’exministre, que va emmarcar la seua visita a València sota els auspicis de Manuel Marín, a qui va recordar amb emotives paraules i anècdotes, es va autoproclamar “europeista” i va reconéixer haver-se dedicat a la política “per a fer Europa”. “L’europeïsme sempre ha estat en mi: per patriotisme amb el meu país, perquè la meua percepció, com a estudiant i com a professor després, sempre va ser que Espanya havia d’estar present en aquella bella aventura que va ser la construcció d’Europa”, va asseverar. Íñigo Méndez de Vigo va estar acompanyat per la vicerectora de Cultura i Societat de la Universitat de València, Ester Alba, qui va destacar el marc en què es produïa l’acte per tractar-se “d’un cicle que ens permet reflexionar sobre la construcció d’Europa des de la visió del present i amb projecció de futur, així com acostar-nos a persones de prestigi i renom que ens ofereixen llum sobre els temes d’actualitat que més ens preocupen com a ciutadans i ciutadanes”; i pel director del Centre de Documentació Europea UV, Cecilio Tamarit, que va subratllar el “compromís de la Universitat de València amb l'europeïsme” a través dels estudis i la investigació, i va rememorar a Manuel Marín com a europeista tant en la docència com en la política, en el pensament intel·lectual, així com per recaure en ell la responsabilitat d’impulsar el programa Erasmus+, “que hui ningú qüestiona, i que cohesiona i connecta universitat i ciutadania europea”. També van estar presents en la conferència de Méndez de Vigo autoritats polítiques vinculades directament a Europa, com el secretari autonòmic per a la UE i Relacions Externes, i exdiputat al Parlament Europeu, Joan Calabuig; i la cap de servei de Relacions amb la UE de la Generalitat Valenciana, Ana Enguídanos; a més d’altres autoritats acadèmiques, professorat i alumnat. La Conferència Magistral ‘Manuel Marín’ es configura com l’activitat central del Desembre Europeu, el cicle sobre la construcció d’Europa que celebra cada mes de desembre la Universitat de València a través del Centre de Documentació Europea UV i la col·laboració de diferents estructures universitàries i institucions públiques. Una activitat que, sota el paraigua de l’Escola Europea de Pensament Lluís Vives, ha comptat amb el suport dels serveis de Cultura i d’Extensió Universitària del Vicerectorat de Cultura i Societat. Professor i polític  Íñigo Méndez de Vigo i Montojo (21 de gener de 1956, Tetuan, el Marroc) va obtindre la seua llicenciatura en Dret a la Universitat Complutense de Madrid (1978) després d’estudiar al Col·legi Alemany de Madrid i al British Institute School. Sempre ha compaginat les seues tasques de professor de Dret a la Complutense, a l’Institut Internacional de Drets Humans d’Estrasburg i al CEU San Pablo, amb els seus múltiples càrrecs públics, a més d’haver sigut president del Consell Assessor de l’Institut d’Estudis Europeus de la Universitat CEU San Pablo (2003) i del Consell d’Administració del Col·legi d’Europa (2009). La seua carrera política començà l’any 1992 com a diputat per Espanya al Parlament Europeu fins que el 2011 va adquirir el càrrec de secretari d’Estat a la UE. Després, va ser diputat per Palència a les Corts Generals (2016-2019) i portaveu del Govern d’Espanya en el segon mandat de l’Administració Rajoy (2016-2018), ostentant la cartera d’Educació, Cultura i Esport entre els anys 2015 i 2018. En l’actualitat, exerceix com a lletrat de les Corts Generals.
El primer seminari en línia, moderat pel professor Manuel Martínez Torán, director de la Càtedra d’Artesania de la Universitat Politècnica de València (UPV), portava per títol ‘Posada en valor i conservació del llegat documental en empreses de disseny’, i comptà amb ponents com ara Andrés Alfaro Hofmann (Col·lecció Alfaro Hofmann); María José Badena, de l’Associació d’Arxivers Valencians (AAV); José Juan Pons García, del Consell d’Administració de POINT; José Miguel Martínez-Medina, director general de l’empresa mobiliària Martínez-Medina; Wustavo Quiroga, de la Fundación IDA (Argentina); Vicente Gimeno, gerent de La Cerámica Valenciana; i Alejandra Gandía-Blasco, subdirectora creativa i de comunicació de Gandía-Blasco. Tots ells exposaren exemples de bones pràctiques entorn de la posada en valor i la conservació documental, una tasca que esdevé, hui per hui, ineludible en qualsevol empresa de disseny. Per tant, van ser essencials els punts de vista tant del sector empresarial com del col·leccionisme privat per tal de debatre, tot seguit, sobre la importància del patrimoni generat per les empreses al llarg de la seua trajectòria, els problemes que planteja la seua conservació i quines són les perspectives de futur més urgents perquè tot aquest llegat no desaparega. Aquest webinar pot consultar-se íntegrament ací. Polítiques del disseny  El dissenyador valencià Kike Correcher moderar el segon dels webinars (divendres, 2 de desembre) que girà entorn de les conclusions extretes del passat congrés sobre les polítiques internacionals de disseny, celebrat en el marc de la World Design Capital Valencia 2022 en novembre. Correcher va estar acompanyat, entre d’altres experts i expertes, per Gabriel Songel, de l’Escola Tècnica Superior d’Enginyeria de Telecomunicació (ETSIT-UPV); Xavier Giner, professor de l’EASD València i codirector de l’Arxiu Valencià del Disseny; María Navarro, gerent de l’Associació de Dissenyadors de la Comunitat Valenciana (ADCV); Pepe Cosín, degà del Col·legi de Dissenyadors d’Interior de la Comunitat Valenciana (CDICV); Javier Pastor, de l’empresa mobiliària Expormim; i Soledad Berbegal, consellera i directora de marca d’ACTIU. El webinar es pot consultar íntegre ací. Els webinars ‘Posada en valor i conservació del llegat documental en empreses de disseny’ i ‘Polítiques del disseny’ formen part de la línia de treball de l’Arxiu Valencià del Disseny adreçada a difondre entre la societat valenciana i tots els seus agents tant la tasca de captació i conservació d’aquest centre documental singular com els coneixements generats dins de l’ecosistema del disseny valencià. L'Arxiu Valencià del Disseny, amb seu a la Facultat de Geografia i Història de la UV, es posà en marxa l’any 2018 a iniciativa de la Universitat de València i l’Escola Superior de Disseny de València. Administrat per la Fundació General de la UV per encàrrec de gestió de la institució acadèmica, l’Arxiu compta amb el suport de l’Agència Valenciana de la Innovació, la qual ha apostat pel seu impuls i consolidació incloent una línia d’ajudes destinada a la recerca aplicada i orientada al teixit productiu amb una dotació de 130.000 euros per al període 2022-2024.
Presentà a la investigadora Ramón y Cajal de la Universitat Complutense de Madrid el director acadèmic de l’Observatori Cultural UV, el professor Raúl Abeledo, qui donà pas a les reflexions de Quaggio sobre la cultura que es va gestar en l'època convulsa que va ser la Transició a Espanya. Un període polític que, juntament amb altres aspectes, va sobrevenir acompanyat d'una sèrie de canvis culturals que s'instal·laven, de camí cap a la democràcia, en una nova institucionalitat cultural. Així, doncs, Giulia Quaggio tractà de donar resposta a les qüestions següents: Com s'ajusten les polítiques culturals durant la Transició? Quines són les implicacions que deriven d'aquesta nova relació del poder polític amb la ciutadania? L'experta va tindre el suport de Raúl Abeledo per a debatre davant l'auditori sobre els ajustos de les polítiques culturals en el panorama polític de la Transició, així com de les implicacions que aquesta va tenir en la producció artística i el seu ferm compromís amb la democratització. En les seues investigacions, Quaggio ha posat l'èmfasi en la circulació transnacional de discursos visuals i textuals sobre democràcia, pau, culpabilitat dictatorial i postcolonial. La seua prolífica producció acadèmica i editorial dona compte del compromís que manté amb la divulgació de la història recent d'Espanya i Europa.
El Centre Cultural La Nau de la Universitat de València ha tancat el cicle d'activitats en honor a Joan Fuster amb motiu del centenari del seu naixement. Un cicle que commemora la figura de l’intel·lectual valencià més important de l'època contemporània durant el segle XX. Escriptor d’obres tan fonamentals com ‘Nosaltres, els valencians’ o ‘Diccionari per a ociosos’, la seua influència arriba a diferents branques del coneixement com la filologia, la història i la filosofia. Per aquest motiu, el Vicerectorat de Cultura i Societat i la Càtedra Joan Fuster de la Universitat de València van organitzar el cicle ‘Joan Fuster a La Nau’, unes jornades d'activitats durant el mes de novembre per commemorar la memòria i la figura d'aquest gran intel·lectual valencià. Dijous 3 de novembre es va celebrar la taula redona ‘Joan Fuster i l'art’, on van participar el crític d'art Romà de la Calle, la directora de l'IVAM, Núria Enguita, la vicerectora de Cultura i Territori, Ester Alba, i el pintor Artur Heras, i on es va tractar la relació de l'escriptor de Sueca amb l'art de l'època. La taula redona ‘Els escriptors i Joan Fuster’ es va realitzar dimarts 8 de novembre i va comptar amb la intervenció del poeta Joan Navarro, la narradora Gemma Pasqual i Escrivà i l'assagista i poeta Enric Sòria. També n’hi hagué temps per a la música i dimecres 16 de novembre, la Capella de la Sapiència de La Nau va acollir el concert ‘La música de concert que escoltava Fuster’, amb un programa amb obres de Mozart, Debussy i Ravel interpretat pel pianista Carlos Apellániz. Així mateix, la soprano María de los Llanos i el pianista Adrià Gràcia Gàlvez van interpretar el concert ‘Música a l'entorn de Joan Fuster’ dimecres 23 de novembre, amb un programa basat en musicacions de compositors valencians sobre diferents poemes d'autors com Apel·les Mestres, Xavier Casp, Bernat Artola, Lluís Guarner o el mateix Joan Fuster. Per finalitzar aquest gran homenatge a aquest intel·lectual valencià, es va celebrar dimarts 29 de novembre la taula redona ‘Joan Fuster, la universitat i la renovació investigadora’. Aquesta conversa va comptar amb la participació de Miquel NIcolàs i Pau Viciano de la Universitat de València i de Lola Badia de la Universitat de Barcelona. Joan Fuster Joan Fuster i Ortells va nàixer el 22 de novembre de 1922 a Sueca, d'una família d'agricultors valencians. De ben xicotet, va mostrar interés en els llibres, la lectura, la història local i la llengua dels valencians. El 1947 va finalitzar els estudis de Dret a la Universitat de València, en un ambient favorable per cobrir les seues inquietuds culturals. A mitjan segle XX, Joan Fuster començà a treballar el gènere assagístic, amb el qual va generar una gran producció bibliogràfica, i es va professionalitzar mitjançant el periodisme. Però va ser el 1962 l'any que va suposar un punt destacat en la seua trajectòria gràcies a l’obra ‘Nosaltres, els valencians’, que actualment és el seu llibre més reeditat i el de major impacte social i històric. Va morir a Sueca, localitat que li va veure nàixer i a la qual li va deixar tota la seua herència cultural, el 21 de juny del 1992. Joan Fuster va representar una nova mentalitat valenciana, deixant una empremta importantíssima en la cultura valenciana.
Segons els organitzadors, Joan Fuster fou “un cas modèlic d’autor vocacional, que va saber convertir en professió una necessitat personal de comunicar-se mitjançant l’escriptura i la col·laboració habitual en premsa escrita”. El resultat de la seua intensa dedicació foren més de 4.000 d’articles publicats en periòdics i revistes al llarg de més d’una trentena d’anys, especialment en les dècades dels 50 i 70 del segle XX. Empar Marco parlarà de la correspondència que l’autor mantenia amb directors, editors, amics i coneguts, com a font de documentació per a les peces periodístiques. Per la seua part, Gómez Mompart abordarà el que pensen els lectors i lectores de la producció periodística de l’escriptor de Sueca. L’acte estarà moderat per la coordinadora del Grau en Periodisme, Maria Iranzo. Després hi haurà un col·loqui. L’acte s’emmarca dins de les celebracions amb motiu del centenari del naixement de Fuster.
La intervenció del president del Comité Espanyol per la Unió Paneuropea, Florentino Portero, va estar acompanyada pel director de l'Instituto de Estudios Europeos de la Universitad Católica de València, Rafael Ripoll, i el director del Centre de Documentació Europea de la Universitat de València, Cecilio Tamarit, en el marc d'activitats organitzades pel Centre d'Excel·lència sobre Integració i Globalització, i el cicle 'Les raons d'Europa'. Els ponents conversaren sobre quins han sigut els detonants de l'inici del conflicte entre Rússia i Ucraïna, en el qual es posà l'accent en la relació històrica entre tots dos països i la proposta d'adhesió d'Ucraïna a la Unió Europea i les seues relacions amb l'Aliança Atlàntica. Portero, Ripoll i Tamarit explicaren el renaixement del nacionalisme rus en els últims anys a conseqüència de la recuperació econòmica, i com Rússia ha iniciat la invasió a causa de la crisi del vincle transatlàntic i la limitada resposta a les seues incursions prèvies a Moldàvia, Geòrgia i la mateixa Ucraïna. En paraules de Florentino Portero, la invasió russa d'Ucraïna respon "al renaixement del nacionalisme rus. Per a la Rússia de Putin resultaria inacceptable que un territori tan íntimament lligat a la història eslava voluntàriament donara l'esquena a Rússia i s'incorporara a la Unió Europea i a l'Aliança Atlàntica". No obstant això, el president del Comité Espanyol per la Unió Paneuropea destacà que "Rússia no hauria fet aquest pas si no estiguera convençuda del limitat risc que corria, a la vista de la crisi del vincle transatlàntic i la limitada resposta a les seues incursions prèvies a Moldàvia, Geòrgia i la mateixa Ucraïna". Florentino Portero  És president del Comité Espanyol per la Unió Paneuropea, investigador sènior de l'Àrea de Política Internacional i membre del Consell Assessor de la Fundación Civismo, del Instituto de Seguridad y Cultura i de la Fundación Trasforma España; Vocal de la Junta Directiva del Foro de la Sociedad Civil i de la Comissió Acadèmica de la Fundación Transición Española. Ha sigut professor al Centro de Estudios Universitarios San Pablo CEU, professor titular d'Història Contemporània a la Universitat Nacional d'Educació a Distància i professor visitant al Centre of Contemporary Spanish Studies of Queen Mary and Westfield College (Londres) i a la University of Minnesota. Així mateix, ha dirigit el Grau en Relacions Internacionals i el Màster en Acció Política a l'Instituto de Política Internacional de la Universidad Francisco de Vitoria. Ha impartit programes de màster a la Universitat Nacional d'Educació a Distància, l'Instituto Universitario General Gutiérrez Mellado, la Universidad Rey Juan Carlos, la Universitat d'Alacant, la Universidad San Antonio de Múrcia i l'Escuela Diplomática. També, ha sigut investigador sènior associat del Real Instituto Elcano. Florentino Portero ha sigut conseller de la Fundación Argentaria, director general de la Fundación Isaac Albéniz, secretari general del Grupo de Estudios Estratégicos, director general del Centro Sefarad-Israel i membre del Patronat de l'Instituto Universitario General Gutiérrez Mellado. És columnista d'El Debate i col·laborador d'esRadio. membre del consell editorial de la revista La Ilustración Liberal, del consell editorial de Cuadernos de la Guardia Civil, del consell assessor de Revista de Libros i del consell assessorr de la revista Pasado y Memoria. Finalment, destaca que ha sigut autor de llibres, articles en revistes especialitzades i en premsa periòdica sobre temes de política exterior espanyola i relacions internacionals contemporànies.
La conferència de Gustau Muñoz estarà presentada i moderada per la periodista Laia Mas. En la taula redona participa Ernest Garcia, catedràtic emèrit de Sociologia; Isaura Navarro, consellera d'Agricultura, Medi Ambient, Canvi Climàtic i Desenvolupament Rural; Antoni Rico, historiador i autor de ‘Joan Fuster i el pensament nacional. Entre el problema i el programa’; Francesc Signes, llicenciat en Economia i expolític en representació del PSPV-PSOE. El debat estarà moderat per Laura Peris, historiadora i doctoranda d’Història Medieval per la Universitat de València. Les jornades, coordinades pel professor Rafael Xambó, se celebren al saló d’actes de la Facultat de Ciències Socials (avinguda dels Tarongers, 4b). D’acord amb els organitzadors, Joan Fuster és l’intel·lectual valencià “més fecund, lúcid, rellevant i influent del segle XX, amb una marcada incidència en el conjunt de la cultura catalana”. “La seua convocatòria a la generació de joves universitaris dels anys 60 i 70 perquè s’ocuparen d’estudiar la pròpia realitat des d’una òptica nova, allunyada dels tòpics de la burgesia valenciana i el franquisme retrògrad, va tenir una resposta entusiasta i rigorosa que va conduir a l’emergència de recerques, tesis, llibres, articles, revistes... que suposaren una forta embranzida de les ciències socials al País Valencià. Disciplines com la sociologia, l’antropologia, l’economia i la història experimentaren un desenvolupament notable en el que podríem considerar pròpiament com la primera generació valenciana de científics socials”, afirmen. La influència de la seua obra va generar importants debats entre els joves acadèmics. La seua reflexió sobre el País Valencià fou germinal i impossible de bandejar en qualsevol anàlisi. Les seues aportacions a les anàlisis social, cultural, política i econòmica obriren un camí de propostes del qual s’han beneficiat nombroses recerques. Tota la informació i el programa clicant ací.
Delpuech, que va ser presentat pel professor de la Universitat de València Hasan G. López, reflexionà sobre les capacitats de la disciplina arqueològica per a “crear llocs de memòria” allà on el patrimoni conservat només recorda el pas dels dominadors i no de les poblacions autòctones que van ser dominades, sotmeses, en èpoques colonitzadores i d’esclavitud. Una arqueologia que ell denomina “de la discreció”, en busca de petjades poc espectaculars, com poden ser xicotets pobles precaris, cementeris o antics campaments d’esclaus fugitius. Aquesta cerca acosta a la població la història real de l’esclavitud i la colonització, els vestigis materials de la qual han estat durant dècades i dècades absents dels discursos museístics europeus. Són històries doloroses que, des dels anys 2000, comencen a arribar al gran públic a través de grans museus nacionals dedicats al tràfic d’esclaus com ocorre al Regne Unit, als EUA o a França. André Delpuech  Conservador general de patrimoni, André Delpuech és investigador a l’École des hautes études en sciences sociales (Centre Alexandre-Koyré, EHESS) de París. Entre 2017 i 2022 ha sigut director del Musée de l’Homme. Anteriorment, entre 2005 i 2017, va ser cap del Departament de les col·leccions de les Amèriques (arqueologia i etnografia) del Musée du quai Brany-Jacques Chirac. Inicialment es va especialitzar en el paleolític europeu, i va treballar entre 1984 i 1991 en el rescat del patrimoni arqueològic a França. En 1992 va fundar el servei d’arqueologia de l’arxipèlag de Guadalupe (FWI), del qual va ser director fins a 1999. Des d’aquell any fins a 2002 va ser investigador al laboratori d’Archéologie des Amériques (UMR 8096). Finalment, entre 2002 i 2004 va ser cap de l’oficina de recerca arqueològica del Ministeri de Cultura francés. Les seues investigacions se centren principalment en les societats ameríndies del Carib i l’Amazònia, en l’art precolombí, i la història i llegat de l’esclavitud i la colonització francesa en les Amèriques. També ha desenvolupat investigacions sobre els primers gabinets de curiositats i la història dels museus d’antropologia i etnografia durant els segles XIX i XX. Entre les seues últimes publicacions hi destaquen ‘Archéologie de l’esclavage colonial’ (Éditions La Découverte, 2014) i ‘Les années folles de l’ethnographie. Trocadéro 28-37’ (Musée National d’Histoire Naturelle, 2017). L'Escola de Pensament de la Universitat de València  La conferència d’André Delpuech està organitzada en el marc de la programació d’activitats de l’Escola Europea de Pensament Lluís Vives, un projecte cultural impulsat des del Vicerectorat de Cultura i Societat, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat; l’Ajuntament de València; la Conselleria de Participació, Transparència, Cooperació i Qualitat Democràtica; la Conselleria d’Educació, Cultura i Esport; l’Acadèmia Valenciana de la Llengua; la Institució Alfons el Magnànim; i Caixa Popular. La intervenció de Delpuech en l’Escola ha tingut lloc, a més, a través del Centre de Documentació Europea de la UV, dins del cicle ‘Les raons d’Europa’, i ha comptat amb la col·laboració del Centre d’Excel·lència Jean Monnet sobre Integració i Globalització, el Grup d’investigació REPERCRI «Representacions contemporànies de perpetradors de crims de masses» i el projecte d’investigació «d’escena del crim a lloc de memòria» (PROMETEU/2020/059).
Presentat pel professor Raúl Abeledo, director de l’Observatori Cultural UV, Mayrata va compartir amb l’auditori el seu coneixement sobre la màgia i l’il·lusionisme, i relacionà aquestes arts amb la realitat tecnològica actual i el món digital. Director de la revista de recerca sobre la història de l’il·lusionisme, ‘Maese Coral’, Ramón Mayrata és especialista en l’evolució de l’il·lusionisme i en la seua interpretació cultural. Ha exercit com a periodista i traductor compaginant el seu treball en mitjans de comunicació com a guionista de ràdio, teatre i televisió, amb la labor docent. Al costat de Juan Tamariz va fundar l’Editorial Frackson, dedicada a l’edició de llibres tècnics de màgia per a professionals i aficionats d’alt nivell. L’il·lusionisme s’ha convertit en el seu objecte d’estudi i travessa la seua obra com a poeta, assagista i novel·lista. La seua última publicació, ‘Fantasmagoría, Magia, Terror, Mito y Ciencia’, editada per La Felguera (2017), tracta sobre el rol de l’il·lusionisme en la creació de les tecnologies de l’espectacle, en l’aparició del cinema i en la gènesi de la realitat virtual.
En paraules d’Enrique Feás, “l’economia mundial viu moments d’incertesa mai vistos. Quan Europa encara no s’havia recuperat de la crisi econòmica provocada per la pandèmia de COVID, una guerra en ple sòl europeu ha tornat a trastocar la normalitat. En aquest nou món multipolar, en el qual la cooperació internacional viu les seues hores més baixes, la UE ja és plenament conscient que el comerç i la interdependència econòmica que tan bé van servir per a garantir la pau dins del continent no és extrapolable al tracte amb altres potències no democràtiques”. En aquest context, pot la Unió Europea enfrontar-se a una crisi energètica i una inflació desbocada sense una major integració econòmica i monetària? Pot defensar-se de les amenaces d’altres potències sense eines comunes? Té sentit continuar debatent sobre el Pacte d’Estabilitat i Creixement o l’extensió del Next Generation EU, o és hora de passar a un pressupost comú més ambiciós? Què ocorrerà si hi ha una crisi financera internacional? Pot la denominada “autonomia estratègica oberta” garantir el proveïment de productes essencials a Europa sense entrar en una guerra comercial, o sense desembocar en una desglobalització que perjudique a tota la ciutadania? Enrique Feás va respondre a aquestes preguntes i a d’altres qüestions durant la seua intervenció en el cicle ‘La raons d’Europa’, presentat pel professor de la Universitat de València i director del Centre de Documentació Europea de la UV, Cecilio Tamarit, i organitzat en el marc de l'Escola Europea de Pensament Lluís Vives, en col·laboració amb el Centre d’Excel·lència Jean Monnet sobre Integració i Globalització. Tècnic comercial, economista de l’Estat i investigador  Enrique Feás és investigador principal del Reial Institut Elcano, professor associat en la IE University i la IE School of Global and Public Affairs, conseller independent de l’Institut de Crèdit Oficial (ICO) i consultor. És també membre del Consell Assessor de l’Asian Development Bank Institute i del Comité de Reflexió per a la Internacionalització del Club d’Exportadors i Inversors. És tècnic comercial i economista de l’Estat en excedència. Amb anterioritat ha sigut conseller econòmic i comercial en les ambaixades d’Espanya a Egipte i a Filipines, subdirector de Política Comercial amb països mediterranis, Àfrica i Orient Mitjà, conseller executiu d’España Expansión Exterior, membre del comité executiu FIEX-FONPYME de COFIDES, assessor per a assumptes internacionals del vicepresident i ministre d’Economia i responsable adjunt de la Subdirecció d’Estudis del Sector Exterior. És fundador i coeditor del blog de política econòmica ‘Blognewdeal.com’ i coautor del llibre ‘La Unión hace la fuerza: Europa ante los desafíos del siglo XXI’, publicat per Deusto. Les seues àrees d’especialització són l’economia internacional i la Unió Europea, en particular en qüestions de globalització i governabilitat econòmica i financera internacional, política comercial i cadenes de valor globals, integració econòmica i monetària a Europa, desintegració econòmica (Brexit), Next Generation EU i plans de recuperació i resiliència. Escola Europea de Pensament Lluís Vives de la Universitat de València  L’Escola Europea de Pensament Lluís Vives és un projecte cultural impulsat des del Vicerectorat de Cultura i Societat, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat; l’Ajuntament de València; la Conselleria de Participació, Transparència, Cooperació i Qualitat Democràtica; la Conselleria d’Educació, Cultura i Esport; l’Acadèmia Valenciana de la Llengua; la Institució Alfons el Magnànim; i Caixa Popular.
Aquest dimarts 27 de setembre, la Nau acollirà el debat ‘Geni, bogeria i creativitat’ (19:30) hores amb la intervenció de l’escriptora i periodista Rosa Montero amb motiu de la publicació del llibre ‘El peligro de estar cuerda’ (Seix Barral, 2022). Partint de la seua experiència personal, l'autora fa una apassionada defensa del valor de ser diferent a través de grans autors de diferents disciplines que exemplifiquen la relació entre el desequilibri mental i la creativitat. El debat serà presentat i moderat per la responsable de l'Aula de Narratives de la Universitat, la catedràtica Cristina García Pascual i comptarà amb la participació dels comissaris de l'exposició. Els debats, organitzats pels comissaris de l’exposició ‘La Nau dels Bojos’, Cándido Polo i Ana Hernández, se celebraran en el Centre Cultural La Nau de la Universitat de València entre dimarts 20 de setembre i divendres 14 d’octubre. “La salut mental ha cobrat molta importància aquest últim temps i hem aprofitat aquesta coincidència juntament amb la Universitat, que de seguida va comprendre que el millor lloc per a acollir la desraó és la seu de la raó”, afirma Cándido Polo.  ‘Els rostres de la bogeria: imatges i petjades’ va obrir el cicle aquest dimarts 20 de setembre a l'Aula Magna de la Nau. El col·loqui comptà amb la participació de les artistes Patricia Gómez i María Jesús González, creadores de les instal·lacions artístiques de la Nau dels Bojos ‘Espill del món’ i ‘Stultifiera navis. Restes del naufragi’; i del psiquiatre Óscar Martínez Azumendi, creador del blog ‘Psiquifotos’, una de les pàgines més importants d'imatges psiquiàtriques. El debat, moderat pel psiquiatre i comissari de l'exposició, Cándido Polo, tractà com s'ha interpretat la bogeria en els diferents arts al llarg de la història, des de les primeres fotografies del segle XIX -que van establir en l'imaginari col·lectiu la tòpica imatge del boig tancat-, fins a les fotografies més recents de la psiquiatria actual. El tercer debat d'aquest cicle, ‘Misteris de l'acte creatiu: inspiració, melancolia, alienació’, se celebrarà dilluns 3 d'octubre, a les 18 hores, a la Capella de la Sapiència de La Nau amb el filòsof de la Universitat Anacleto Ferrer, l'escriptora Bàrbara Blasco i la psicòloga i actriu Maria Colomer, en una taula moderada per la doctora en Belles Arts i comissària, Ana Hernández. Durant el col·loqui, es tractarà el concepte de melancolia, que ha evolucionat al llarg de la història des que Aristòtil el va encunyar per a descriure la ‘bilis negra’ que compartien els homes més brillants de la seua generació. “Aquesta taula il·lustra on comença la inspiració i on intervé aquesta melancolia que es manifesta en la sensibilitat i en la necessitat de crear de moltes persones”, assegura el comissari Cándido Polo.  Finalment, ‘Llums des de l'altra riba. Els nous moviments socials en Salut Mental’ tancarà aquest cicle divendres 14 d'octubre, a les 18 hores, a l'Aula Magna de La Nau. Amb la intervenció de la psicòloga clínica Ana Sánchez, el sociòleg de la Universitat Francesc J. Hernández i dels nous col·lectius ‘Obertament’, ‘Orgull Boig’ i ‘Teixint Vincles’, es tractarà la consciència col·lectiva que ha derivat en l'agrupació en diferents grups que reivindiquen un canvi a un model psiquiàtric assistencial per a aquelles persones que patisquen algun tipus de trastorn mental.   Els debats s’organitzen a través de l’Escola Europea de Pensament Lluís Vives i l’Aula de Narratives de la Universitat.
És capaç de modificar la cultura l’entorn penitenciari? Aquesta és la gran pregunta a la qual es tractà de donar resposta en el primer seminari del curs 2022-2023 que va organitzar l’Observatori Cultural de la Universitat de València. Quatre expertes analitzaren el paper que pot jugar la cultura entre les persones recloses a la presó, ja que està demostrat que la cultura i, l’art en particular, estimula el desenvolupament de la creativitat, contribueix a reforçar l’autoestima i compleix una funció terapèutica.  No obstant això, els beneficis que pot portar la cultura amb les persones privades de llibertat té desafiaments complexos difícils de tractar, com el paper que juguen els treballadors penitenciaris en aquestes activitats o el vertader paper de l’art com a rehabilitador de les persones.  'Cultura a la presó' comptà amb la intervenció d’Elena Cánovas, fundadora i directora de la Companyia Teatre YESES; de María Rufilanchas, creadora de 'A las Olvidadas' i fundadora de ‘teta & teta’; i Cristina Sampere, directora de la Fundació Setba. El seminari va estar moderat per la periodista Pilar Almenar (directora del projecte #Impresas) i va ser presentat per la vicerectora de Cultura i Societat de la UV, Ester Alba. Aquest va ser el primer seminari del nou curs acadèmic que organitza l’Observatori Cultural de la Universitat de València, però l’últim quadrimestre de l’any té plantejat altres seminaris interessants. El 18 d’octubre se celebrarà 'Màgia: del mite a la realitat virtual', amb la intervenció de Ramón Mayrata; i el 30 de novembre, 'La cultura en Transiciò', amb l’experta Giulia Quaggio. Finalment, el 14 de desembre tancarà el quadrimestre el seminari 'Centelles: imatge, memòria y arxiu', amb Teresa Ferré.
El debat sobre la sanitat està organitzat per la Facultat d’Infermeria i Podologia. Les activitats compten amb la col·laboració de la Conselleria de Participació, Transparència, Cooperació i Qualitat Democràtica. Aquesta primera activitat estarà moderada pel metge José Álvaro Bonet, gerent del Departament de Salut Clínic Malva-rosa. Hi intervindran Joan Ferran Martínez, professor emèrit de l’Escola Nacional de Sanitat (Institut de Salut Carlos III); Enrique Perdiguero, catedràtic d’Història de la Ciència (Institut Interuniversitari López Piñero-Universitat Miguel Hernández d’Elx); Ana M. Sánchez, professora jubilada de Salut Pública i Infermeria Comunitària de la Facultat d’Infermeria i Podologia de la Universitat de València; i Carlos Borrás, metge de l’equip d’atenció primària del Centre de Salut Torrent I (Departament de Salut València-Hospital General). Segons els organitzadors, fa 40 anys la autonomia valenciana va apostar per un enfortiment de la salut pública i l’atenció primària de salut. “No va ser per casualitat que a la comunitat autònoma valenciana sorgiren els primers centres de salut pública, al temps que s’intentava quallar l’estructura de l’Atenció Primària de Salut, amb els centres de salut i les unitats de recolzament d’aquesta (salut mental, salut sexual i reproductiva, etc.). “Al llarg d’aquests 40 anys ha hagut moments d’avanç i retrocés, d’enfortiment i de debilitament de la llavor constitucional de 1978 (article 43), d’aposta pel manteniment d’un esquema fonamentalment públic o bé per explorar, sense constatació evident, alternatives de col·laboració públic-privades o estratègies que han acabat per extenuar l’atenció primària de salut”, indiquen. En següents debats s’analitzaran aspectes com les ciències socials, la política o l’economia.
Amb el títol ‘Contracultura i dissidències’ l’Observatori Cultural de la Universitat de València va organitzar aquest seminari per debatre l’evolució històrica i social de les dissidències sexuals amb els experts i activistes Víctor M. Ramírez i Piro Subrat. L’esdeveniment, amb inscripció gratuïta, se va celebrarar el dimarts, 14 de juny, a les 18 hores a l’Aula Magna del Centre Cultural La Nau.  El 28 de juny se celebra el Dia Internacional de l’Orgull LGTBI, i per això el mes de juny és considerat el mes de l’orgull. En aquest context, els ponents Victor M. Ramírez i Piro Subrat van debatre al seminari ‘Contracultura i dissidències’, entre altres qüestions, la progressió que han tingut els drets de les dissidències sexuals en el context històric-polític espanyol. El seminari de l’Observatori Cultural va ser moderat per l’expert en polítiques culturals i gestor cultural, Tony Ramos Murphy, i va analitzar diferents aspectes de la lluita LGTBIQ+ com l’evolució al passar de la repressió a la visibilització o del reconeixement a la mercantilització, així com el paper que han jugat els moviments socials i els partits polítics des de la Transició fins a l’actualitat. Els ponents Víctor M. Ramírez (Las Palmas de Gran Canaria, 1964) és llicenciat en dret per la UNED i funcionari de la Diputació del Comú de Canàries. Durant més de vint anys ha sigut activista de Gamá, col·lectiu LGTB de Canàries, entitat de la qual va ser president (2013-2015). És investigador de la memòria de la dissidència sexe-genèrica de les illes, tema sobre el qual ha publicat diversos articles i el llibre Peligrosas y Revolucionarias. Las disidencias sexuales en Canarias durante el franquismo y la transición (Ed. Tamaimos, 2019). Actualment, és director general de Diversitat del Govern de Canàries. Piro Subrat participa des de fa anys en diversos col·lectius socials i grups polítics de caràcter llibertari i transmaricabibollo, així com en el món editorial alternatiu i anticomercial. Després d'un breu pas per la universitat i al marge d'ella, ve dedicant-se a investigar la història dels moviments polítics dissidents i radicals de l'últim segle i mig. El seu treball historiogràfic més conegut és Invertidos y Rompepatrias. Marxismo, anarquismo y desobediencia sexual y de género en el estado español (1868-1982) (Editorial Imperdible, 2019).
El debat va comptar amb la participació del director de Secretariat de Planificació de SEA-EU (Universitat Europea dels Mars), Antonio J. González, i del director del Servei d'Activitats Culturals de la Universitat de Cadis, Salvador Catalán. El seminari va estarà presentat i moderat per Raúl Abeledo, director acadèmic de l’Observatori Cultural UV.  Els observatoris culturals tenen un paper clau en la generació de coneixement cultural, així com en la sistematització i anàlisi crítica. Però quan els observatoris culturals estan adscrits a una universitat pública compleixen, a més, un servei fonamental en l'àmbit de les polítiques públiques culturals. Des d'aquest lloc, col·laboren amb la comprensió dels fenòmens culturals, contribuint al debat públic des d'un context acadèmic. Els ponents Antonio J. González (Cadis, 1969) és llicenciat en Història i diplomat universitari en Biblioteconomia i Documentació per la Universitat de Granada, expert Universitari en Programes de gestió cultural i doctor en Arts i Humanitats per la Universitat de Cadis. A més de comptar amb algunes experiències com a docent, articulista i conferenciant, ha sigut director científic del procés d'avaluació institucional de la política cultural de Puerto Real, Algesires i Sanlúcar. Ha sigut director del Servei d'Activitats Culturals de la Universitat de Cadis, comissionat de la Universitat de Cadis per al Bicentenari de la Constitució de 1812, comissionat del II Pla Estratègic de la Universitat de Cadis, i des de 2020, és director de Secretariat de Planificació i Seguiment de SEA-EU (Universitat Europea dels Mars). Salvador Catalán (Cadis, 1961) és llicenciat en Filosofia i Lletres (Història) per la Universitat de Cadis i expert universitari en Programes de Promoció Cultural per la mateixa universitat. Ha exercit com a docent, crític i articulista en mitjans generalistes i especialitzats, és editor i membre del consell editorial de la publicació ‘Perifèrica Internacional. Revista per a l'anàlisi de la cultura i el territori’. En l'actualitat, és director del Servei d'Activitats Culturals del Servei d'Extensió Universitària del Vicerectorat de Cultura de la Universitat de Cadis.
L’acte, inscrit dins del cicle Fòrum de Debats, va ser presentat per l’autor del llibre, i comptà amb la intervenció de la vicerectora de Cultura i Societat, Ester Alba; Nines Pastor, professora jubilada de Literatura i Llatí; i Carmen Arjona, sindicalista i política. L’autor de l’obra ha volgut a través del títol fer una referència a la col·lecció de llibres destinada a l’erotisme enginyós de García Berlanga anomenada ‘La Sonrisa Vertical’, i a la qui l’autor ha volgut aprofitar aquesta metàfora per a referir-se a les diferències orgàniques entre l’home i la dona. A través del seu treball, Emili Marín pretén, al llarg de 25 capítols, recollir sota una mirada crítica la situació de les dones en diferents èpoques i cultures, i conclou amb una compilació de diferents dones que han tingut un paper rellevant en la lluita contra la discriminació social. La conferència, que es va oferir en modalitat presencial, podrà recuperar-se amb posterioritat des del Canal de YouTube del Centre Cultural La Nau. L’Escola Europea de Pensament Lluís Vives és un projecte cultural, impulsat des del Vicerectorat de Cultura i Societat, i amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la participació d’altres actors de l’Administració pública i de la societat civil: Presidència de la Generalitat, Ajuntament de València, les conselleries de Transparència, i d’Educació, Investigació, Cultura i Esport, Acadèmia Valenciana de la Llengua, Institució Alfons el Magnànim i Caixa Popular. Emili Marín  Emili J. Marín i Soriano (Alcoi, 1940) és un sacerdot, escriptor i editor apassionat del món de la cultura. Entre 1993 i 1998, va ser membre del Consell Valencià de Cultura en substitució de Joan Fuster. En aquest període, Marín tingué un paper destacat en la creació de la revista ‘Saó’, de la qual va ser director entre els anys 1987 i 1998. Finalment, en 2017, va ser nomenat Fill Adoptiu de València per tota una trajectòria com a contribuïdor de la cultura valenciana.
L’activitat, que va conduir a l’Aula Magna del Centre Cultural La Nau el director de l’Observatori Cultural, Raúl Abeledo, es va s’oferir en modalitat presencial.  Marc Ribot és un dels guitarristes més prestigiosos i sol·licitats de l’escena novaiorquesa. Aquest avantguardista compositor, improvisador i acompanyant ha participat en multitud de projectes eclèctics que van des del free jazz fins al rock, passant pel blues o la música cubana, esdevenint un dels músics més versàtils del nostre temps. En la seua llarga llista de col·laboracions figuren artistes de la talla de Tom Waits, Elvis Costello, Solomon Burke, Marianne Faithfull, Caetano Veloso, John Zorn o Hal Willner, entre molts altres. A més, Ribot és també un músic compromés que lluita activament pels drets dels artistes amb el grup Musicians Action. És autor del llibre ‘Sense cordes: Desvaris i històries d’un guitarrista del soroll’ (‘Unstrung: Rants and Stories of a Noise Guitarist’, Akashic Books, 2021).
Dins de les línies estratègiques proposades per la Comissió Von der Leyen, la relativa al Pacte Verd europeu és potser la que requereix una major difusió per la transversalitat que incorpora i pel compromís social que exigeix, tant de les administracions, com de la societat civil. Amb aquesta premissa, Marycruz Arcos Vargas pronuncià la conferència organitzada en el marc del programa d’activitats del Centre d’Excel·lència Jean Monnet sobre Integració i Globalització de la Universitat de València i que presentà el professor Cecilio Tamarit al Centre Cultural La Nau el passat 26 d’abril. “No es tracta únicament d’aconseguir que Europa siga un continent climàticament neutre per al 2050, sinó de crear una nova percepció de la vida econòmica i social a Europa. Gairebé totes les polítiques de la UE es veuen afectades per aquest punt de vista, no només el clima i l’energia, ja que té una dimensió holística; o de l’economia circular a la renovació d’edificis, dels compromisos industrials a la dimensió internacional del paper de la UE com a líder mundial en el compromís verd”, assenyalava l’experta. I per a aquest canvi de paradigma no cal només una transformació normativa, sinó que “és indispensable la conscienciació ciutadana i el compromís per a fer d’aquest objectiu una realitat, necessària i beneficiosa per al futur d’Europa i del món”, subratllà. Hui per hui, Europa viu canvis sociodemogràfics i tecnològics que estan determinant un nou paradigma de productivitat, ocupació i preus que, al seu torn, han forçat a un canvi de definició sobre el paper de la inflació en l’estratègia de política monetària, a la qual han aportat més flexibilitat. Aquest canvi, encara que aparentment subtil, pot tindre, en canvi, una importància crucial en els pròxims anys. Aquest va ser un dels punts principals a analitzar en la conferència de Marycruz Arcos: les conseqüències en els mercats, per a la banca, per als estalviadors, el crèdit i els pagaments, així com els riscos que el canvi en comporta. Marycruz Arcos Vargas (Melilla 1962)  Va estudiar Dret a la Universitat de Sevilla, on va començar la seua especialització en Dret Internacional Públic i Relacions Internacionals, de la mà de Juan Antonio Carrillo Salcedo, el seu mestre. Durant el curs 86/87, gràcies a una beca del Ministeri d’Afers Exteriors d’Espanya va cursar el Màster en Alts Estudis Europeus al Col·legi d’Europa de Bruges. A partir de llavors, els temes europeus van marcar la seua dimensió internacionalista. Des del 1997 és professora titular a la Universitat de Sevilla, on coordina el Màster Universitari en Estudis Europeus. També dirigeix des del 2008 el Centre de Documentació Europea i el Centre d’Informació Europedirect. Ha treballat temes diversos en els desenvolupaments de la UE, des de les qüestions institucionals, l’acció exterior de la UE, la necessitat d’una política migratòria integrada, el dret de la competència, l’Europa de la salut i, més recentment, la doble transició, amb especial interés en el Pacte Verd. Actualment, presideix el Consell Andalús del Moviment Europeu com a implicació des de la societat civil. L’Escola  L’Escola Europea de Pensament Lluís Vives és un projecte cultural impulsat des del Vicerectorat de Cultura i Societat, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat; l’Ajuntament de València; la Conselleria de Participació, Transparència, Cooperació i Qualitat Democràtica; la Conselleria d’Educació, Cultura i Esport; l’Acadèmia Valenciana de la Llengua; la Institució Alfons el Magnànim; i Caixa Popular.
El debat va comptar amb la participació d’Antonio Turiel, investigador científic del Consell Superior d'Investigacions Científiques (CSIC); José Albelda, professor d’Art i Ecologia i codirector del Màster en Humanitats Ecològiques, Sostenibilitat i Transició Ecosocial (UPV-UAM) i Juan Bordera, guionista i periodista especialitzat en clima i energia. El seminari va ser moderat per Raúl Abeledo, director acadèmic de l’Observatori Cultural de la Universitat de València i presentat per la vicerectora de Cultura i Societat de la Universitat, Ester Alba. Durant la taula redona s’abordaren qüestions com la crisi energètica mundial, el canvi climàtic, la relació del planeta amb uns recursos finits i el decreixement com una possible solució per canviar la manera de produir, consumir, moure'ns, alimentar-nos, i en definitiva, de relacionar-nos amb el planeta. La conferència es pot recuperar des del Canal Youtube del Centre Cultural La Nau de la Universitat de València.
El debat, que s'inscrivia dins del cicle ‘Ambaixadors de cultura’, va ser presentat i moderat pel president de l'Associació d'Antics Col·legials-Col·legi Major Sant Joan de Ribera de Burjassot, Santiago Pastor Vila. El col·loqui es va celebrar a l'Aula Magna del Centre Cultural La Nau. El ponent va parlar de la trajectòria de l'historiador d'art, crític de cinema i museòleg Tomàs Llorens Serra (Almassora, 1936). Llicenciat en Dret i en Filosofia i Lletres, va impulsar la creació de tres grans museus espanyols: el Museu Nacional Centre d'Art Reina Sofia (MNCARS), el Museu Nacional Thyssen-Bornemisza i l'Institut Valencià d'Art Modern (IVAM), del qual va ser el primer director. Autor de nombrosos articles i assajos sobre la crítica de l'art com a ‘Nacimiento y desintegración del cubismo: Apollinaire y Picasso’ (Eunsa, 2021), va ser guardonat l'any 2007 amb la Medalla d'Or al Mèrit en les Belles Arts. Guillermo Solana Díez (Madrid, 1960) és doctor en Filosofia i professor titular d'Estètica en la Universitat Autònoma de Madrid. A més de publicar diverses obres sobre història de la crítica, ha exercit com a crític d'art i des de l'any 2015 ocupa el càrrec de director artístic del Museu Nacional Thyssen-Bornemisza. En aquesta institució de referència ha comissariat, entre altres exposicions, ‘Van Gogh: los últimos paisajes’ (2006), ‘Lágrimas de Eros’ (2009), ‘Heroínas’ (2011), ‘Antonio López’ (2011), ‘Pissarro’ (2012), ‘Cézanne site/non-site’ (2014) i ‘Renoir y la intimidad’ (2016). Actualment, el crític ha comissariat la mostra ‘La máquina Magritte’, que es va exposar a les sales del Thyssen fins a gener de 2022. La conferència podrà recuperar-se amb posterioritat des del Canal de YouTube del Centre Cultural La Nau de la Universitat de València. L’Escola Europea de Pensament Lluís Vives és un projecte cultural, impulsat des del Vicerectorat de Cultura, amb la gestió de la Fundació General de la Universitat de València, que es configura com un espai per a la reflexió i el debat participatiu i crític sobre els assumptes d’actualitat. L’Escola compta amb la participació d’altres actors de l’administració pública i de la societat civil: Presidència de la Generalitat, Ajuntament de València, Conselleria de Transparència i d’Educació, Investigació, Cultura i Esport, Acadèmia Valenciana de la Llengua, Institució Alfons el Magnànim i Caixa Popular.
La conversa entre la professora jubilada de la Universitat d’Alcalá (UAH) Carmen Flys Junquera i l’autora Layla Martínez, que presentà la vicerectora de Cultura, Ester Alba, va estar moderada pel director de l’Observatori Cultural UV, el professor Raúl Abeledo, i tractà d’oferir, a través de la imaginació de mons utòpics, possibles realitats vivibles i esperançadores cap a les quals avançar davant un present replet de crisis: climàtiques, sanitàries, econòmiques i culturals. Aquesta situació “alimenta un futur cada vegada més distòpic, així, assistim en els últims anys a una prolífica producció cultural de temàtica postapocalíptica que contribueix a augmentar l’ansietat i la por col·lectives, conduint-nos a la paràlisi i el conformisme”, explicaven les expertes. No obstant això, manifestaren que hui tampoc no falten les veus crítiques que reivindiquen la necessitat d’imaginar futurs utòpics esperançadors. “I en aquest camí, les arts, la cultura i les humanitats tenen un poder immens: el d’oferir-nos altres cosmovisions, altres maneres de ser i de relacionar-nos entre éssers humans i també amb aquells no-humans que habiten el planeta amb nosaltres, contribuint al qüestionament dels valors i actituds dominants, i a la creació d’un món més just i sostenible”, van resoldre. El seminari, que portava per títol ‘Utopies: art i desenvolupament’, comptà amb la participació de la Fundació General de la Universitat de València en la seua organització i la col·laboració de l’Ajuntament de València i Caixa Popular. Les expertes Carmen Flys Junquera es va jubilar sent professora titular de Literatura Nord-americana i Ecocrítica del Departament de Filologia Moderna de la Universitat d’Alcalá. Va ser pionera de l’ecocrítica a Espanya, fundadora i membre del grup de recerca en Ecocrítica i Humanitats Ambientals, GIECO, i fundadora i editora en cap d’Ecozon@. Revista Europea de Literatura, Cultura y Medio Ambiente. La seua investigació s’ha centrat en l’anàlisi literària del sentit d’arrelament a un lloc, de l’ecofeminisme i de la justícia ambiental en novel·les contemporànies (entre elles, de ciència-ficció), particularment nord-americanes, però també espanyoles. Layla Martínez (Madrid, 1987) és editora en el segell independent Levanta Fuego i autora de la novel·la Carcoma (Amor de Madre, 2021) i de l’assaig Utopía no es una isla (Episkaia, 2020). Actualment, treballa amb José Luis Rodríguez en un llibre sobre la crisi ecològica des del punt de vista del marxisme gòtic. També va escriure l’assaig Gestación subrogada (Pepitas de calabaza, 2019), així com relats i articles publicats en diverses antologies. Ha traduït assaig i novel·la per a diferents editorials i escriu sobre música en El Salto, i sobre sèries i televisió en La Última Hora. Des de 2014 codirigeix l’editorial independent Antipersona.
La intervenció de Luis N. González Alonso va ser presentada pel professor Cecilio Tamarit, director del Centre de Documentació Europea UV, inscrit en la Fundació General de la Universitat de València, en el marc de les activitats organitzades pel Centre d’Excel·lència Jean Monnet sobre Integració i Globalització, i el cicle ‘Les raons d’Europa’. Segons explicà el catedràtic de Dret Internacional Públic i Relacions Internacionals de Salamanca, “des de fa més de dues dècades, i d’una manera molt més acusada en els últims cinc anys, el debat entorn de la defensa europea ha passat a ocupar un lloc destacat en l’agenda política de la UE. Els avanços en el desenvolupament d’aquesta dimensió de la seua política exterior –certament molt rellevants durant aquest període- solen empal·lidir o quedar completament eclipsats, no obstant això, per la proliferació de crisi de tota mena que comprometen la seguretat de la Unió i posen a prova la seua capacitat de resposta”. En aquest sentit, apuntà: “La invasió d’Ucraïna per part de la Federació Russa sembla estar marcant un punt d’inflexió fonamental referent a això i podria representar un impuls definitiu en l’aspiració de la UE a reforçar una autonomia estratègica”. Així, González Alonso tractà de respondre a qüestions com ara si la UE està en condicions de fer front al repte que se li presenta amb la guerra a Ucraïna, amb quin nivell d’ambició i amb quina política de seguretat i defensa. Luis N. González Alonso  És catedràtic de Dret Internacional Públic i Relacions Internacionals a la Universitat de Salamanca (USAL), director del Centre de Documentació Europea-Europe Direct de la USAL i secretari general del Consell Federal Espanyol del Moviment Europeu. Llicenciat i doctor en Dret per la Universitat de Salamanca amb premi extraordinari, va cursar estudis de postgrau al Col·legi d’Europa de Bruges (Bèlgica), on va obtindre el Diploma en Alts Estudis Europeus (Master in Law). Ha sigut director executiu de la Revista General de Dret Europeu (Madrid, IUSTEL) entre 2012 i 2021, i és membre del Consell de Redacció de la Revista de Dret Comunitari Europeu (Madrid, Centre d’Estudis Polítics i Constitucionals); entre els anys 2003 i 2007 va formar part de la Junta Directiva de l’Associació Espanyola de Professors de Dret Internacional i Relacions Internacionals. Ha sigut director del Màster en Estudis de la UE, director de l’Oficina de Cooperació de la Universitat de Salamanca i membre del Consell de Cooperació al Desenvolupament de Castella i Lleó. Ha dirigit quatre projectes d’investigació en el marc del Pla Nacional d’I+D+i, relacionats tots ells amb l’acció exterior de la UE, i ha participat en altres 12 finançats en convocatòries competitives per l’Administració central, autonòmica, institucions privades –com la Fundació BBVA– o la Comissió Europea. Ha realitzat estades d’investigació i ha sigut professor convidat en nombrosos centres nacionals (una vintena d’universitats espanyoles) i estrangers, entre aquests últims, la Comissió Europea, a Brussel·les; l’Institut d’Etudes Politiques (Sciences Po Grenoble, França), el Centre for the Study of International Governance (Loughborough University, el Regne Unit); el Consell del Poder Judicial d’Hongria; la Universitat Nacional Autònoma de Nicaragua a Lleó i Universitat de Managua, totes dues a Nicaragua; la Universitat Nacional de Colòmbia (Bogotà); i la Universitat Catòlica del Nord (Xile).
Una vegada més, representants de l’Administració, de la Universitat, de l’empresa i del teixit associatiu es van donar cita entorn d’un tema de vital transcendència: la sostenibilitat vinculada a l’alimentació. Elena Martínez, vicerectora d’Igualtat, Diversitat i Sostenibilitat de la Universitat de València, va inaugurar la sessió posant en valor la importància de generar un debat polièdric, complex, que pose en joc les arestes de tots els agents implicats: “El canvi vinculat a les formes de consum no pot produir-se de manera individual sinó a través d’una nova aliança social”, va subratllar. L’obertura d’aquesta trobada va comptar també amb la intervenció d’Enrique Yeves, director de l’Institut d’Estudis de Nacions Unides. Yeves va posar el focus en l’esgotament del sistema productiu per a fer front a la sostenibilitat: “les prediccions auguren que en 2050 caldrà produir un 50% més d’aliments per a arribar a tota la població (…). I no n’hi ha prou amb produir més: cal repartir millor”. Alimentació sostenible, productes ecològics i proximitat. Més enllà de modes i preus Les persones que van participar en la taula redona coincidien en un aspecte fonamental que marca tot debat possible entorn de la sostenibilitat alimentària: sense el vector econòmic no cap sostenibilitat de cap mena. “El mercat és global però l’economia és local, la marca el territori. Els supermercats tenen també una funció social i alguns models com el de Consum i les seues franquícies permeten embastar el nexe social entre la gran població i les localitats confrontants”, reivindicava Javier Quiles, director de Relacions Externes de Consum. El problema, matisava en una de les seues intervencions Edurne Caballero, presidenta de CERAI (Centre d’Estudis Rurals i d’Agricultura Internacional), és que el model actual posa en el centre el benefici econòmic per a obviar el benefici cultural i social. “Què ha passat amb els mercats de proximitat? I amb els productes frescos i de temporada”, plantejava. Dolors Corella, catedràtica de Medicina Preventiva de la Universitat de València, responsable de Iniciatives Universitat Saludable i Premi Jaume I 2018 en l’àmbit d’Investigació Mèdica, va posar sobre la taula temes com la importància de l’alimentació i la seua relació amb la salut mental, el valor de la cura dels camps i la seua vinculació amb models de consum més sostenibles: “La pregunta no hauria de ser només per què els productes ecològics són més cars sinó per què alguns no ecològics són tan barats. I ho són perquè són models que arruïnen als agricultors, amb sous de misèria. Són models de consum que creguen pobresa”, va afirmar. Vicente Cabanes, responsable de l’àrea de Promoció, Comunicació i Relacions Institucionals del Comité d’Agricultura Ecològica de la Comunitat Valenciana, va posar en valor la importància del que va denominar ‘el relat social’: “Més enllà de si és una moda, de si és més car o més barat, darrere d’un model de producció hi ha persones, hi ha famílies i formes de vida. Hi ha un relat social’, va plantejar. Cabanes. Les jornades van ser clausurades per Pilar Rueda, delegada de la rectora per la Sostenibilitat de la Universitat de València. En la seua intervenció va posar el focus en el valor de l’educació i la conscienciació social per a avançar en models de consum més sostenibles, més respectuosos amb el medi ambient, en definitiva, millors en termes socials.
La primera, el passat dia 14, va ser una conferència dialogada amb l’autor del llibre ‘Entre águilas y dragones. El declive de Occidente’, el sociòleg Emilio Lamo de Espinosa. El catedràtic emèrit de la Universitat Complutense de Madrid, presentat pel director del CDE-UV, el professor Cecilio Tamarit, indagarà sobre la globalització en un context europeu de gestió que, al seu juí, escapa al control real dels Estats com ara el canvi climàtic, la pandèmia de la covid-19, l’energia, les migracions o la proliferació nuclear. En el seu darrer assaig, recentment publicat, Lamo de Espinosa aborda així mateix la “interrupció” de la cultura i posa en qüestió la seua “dinàmica occidentalitzadora dels últims segles”, durant els quals, afirma, “s’ha escrit la història del món a Europa”. Emilio Lamo de Espinosa va estar enfront de la reforma de la universitat espanyola durant el primer Govern socialista de Felipe González (1982-1987) i es va encarregar de l’elaboració de la Llei de Reforma Universitària (LRU) del 1983. Ha sigut president de la Federació Espanyola de Sociologia; director de l’Institut Universitari Ortega y Gasset (1992-2001); i fundador, primer director (2001-2004) i president (2012-2021) del Reial Institut Elcano. Ha publicat 23 llibres, més d’un centenar de monografies científiques i prop de 400 articles de premsa i divulgació. Política educativa comuna a la UE  La segona de les activitats del cicle va ser la conferència ‘Raons per a una política educativa comuna a la UE. Una mirada des d’Espanya’, que va tindre lloc a l’Aula Magna de La Nau el dia 22 de febrer i anà a càrrec del doctor Francisco López Rupérez, director de la Càtedra de Polítiques Educatives de la Universitat Camilo José Cela. Presentat per Cecilio Tamarit i la catedràtica d’Economia de la Universitat Jaume I de Castelló Mariam Camarero, López Rupérez tractà d’analitzar com aborda la Unió Europea els desafiaments de l’educació i la formació, de reflexionar sobre les raons per a avançar cap a una política educativa comuna dins la UE i de particularitzar aquestes reflexiones des de l’òptica espanyola. Tot allò en un context de globalització generadora de múltiples desafiaments que, juntament amb la consolidació progressiva de nous actors mundials enormement competitius, els avanços de la societat del coneixement i de la informació, i el desenvolupament de la nova economia, afecten les expectatives de la Unió Europea respecte a la qualitat dels seus sistemes d’educació i formació.  Francisco López Rupérez és doctor en Ciències Físiques per la Universitat Complutense de Madrid amb una àmplia experiència en els àmbits de la investigació, la pràctica i la política educativa. Autor de més d’una dotzena de llibres i d’un centenar de publicacions en revistes especialitzades, ha sigut director del Lycée Espagnol de París, director general de centres educatius del Ministeri d’Educació i Cultura, secretari general d’Educació i Formació Professional d’aquest Ministeri i president del Consell Escolar de l’Estat. Ha exercit de conseller d’Educació en les delegacions permanents d’Espanya davant l’OCDE i davant la UNESCO, i és Premi Nacional d’Innovació i Investigació Educativa. L’Escola Europea de Pensament Lluís Vives és un projecte cultural impulsat des del Vicerectorat de Cultura i Esport, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat; l’Ajuntament de València; la Conselleria de Participació, Transparència, Cooperació i Qualitat Democràtica; la Conselleria d’Educació, Cultura i Esport; l’Acadèmia Valenciana de la Llengua; la Institució Alfons el Magnànim; i Caixa Popular.
L’Aula Magna de La Nau va acollir el seminari ‘Activisme cultural enfront de la depredació del territori’, dilluns 21, centrat per la ponència marc d’Iñaki López, activista cultural i membre del Grup de Mapes MonferoDiNON. A la seua intervenció li va seguir una taula redona composta per persones expertes en diferents àmbits i activistes per la protecció del medi ambient pertanyents a organitzacions i col·lectius valencians: Julio Rodrigo, de la Plataforma Sierra de Chiva; Rosa Más, de l’Associació Amics del Mas de la Mateba; Julián Soriano, d’Utiel-Requena Sostenible; Carmela Cerdá, de l’Associació Naturalista d’Ayora i La Valle (ANAV); i Luis Alís, de Salvemos Farrajón. Aquest grup reflexionà, a través del debat, sobre les conseqüències que està tenint en el territori rural “la ràpida expansió dels macroprojectes d’energies renovables”, apuntava Raúl Abeledo, moderador del col·loqui. “Veïns i veïnes de tota la geografia espanyola s’estan organitzant en plataformes per a lluitar contra l’oligopoli energètic i alertar de l’impacte mediambiental i dels enormes perjudicis que aquests megaparcs eòlics i fotovoltaics suposen per a les comunitats rurals, la seua economia, la seua salut i la seua forma de vida”, advertia així mateix. Amb aquest motiu, l’Observatori Cultural de la Universitat ha apostat per l’organització de dues activitats acadèmiques, participatives i socials que pretenen “conéixer les claus d’aquest fenomen i continuar creant xarxes de col·laboració ciutadana en defensa del territori”. Mapes per a la defensa del territori  L’Observatori Cultural va reprendre el tema, dimarts 22, amb el taller ‘Mapes per a la defensa del territori’, també dirigit per Iñaki López, que se celebrà a les Aules Seminari de La Nau. Va ser una sessió de caire pràctic que combinà, explicava Raúl Abeledo, “l’estudi del context actual sobre el desplegament de les indústries renovables i les conseqüències negatives per a la salut, el patrimoni ambiental i cultural dels territoris afectats”, amb l’aprenentatge pràctic d’eines informàtiques per a la creació de mapes 3D de projectes eòlics, línies d’evacuació i parcs fotovoltaics projectats a la Comunitat Valenciana, “imprescindibles en la lluita dels moviments socials que defensen una transició energètica justa i democràtica”.
La conferència, que va ser presentada pel professor Javier Navarro, responsable de l'Aula d'Història i Memòria Democràtica a l'Aula Magna, abordarà el paper de les imatges i, en particular, d’aquelles produïdes pels perpetradors de crims contra la humanitat per part dels historiadors. Les imatges constitueixen un recurs creixent entre aquests professionals. Ara bé, la seua consideració com a document històric requereix competències i instruments d'anàlisi específics que es posen a prova en la representació de fenòmens extrems com són les guerres, els crims de masses i els genocidis. En particular, la conferència va girar entorn d’aquesta modalitat de perpetrador, tractant de desxifrar les marques que revelen la posició no sols física, sinó també moral de l'observador.  S’hi analitzaren algunes de les imatges més icòniques del gueto de Varsòvia preses pels equips de propaganda del Tercer Reich. Vicente Sánchez-Biosca va obtenir la Càtedra King Juan Carlos Center de la New York University el 2013, ha sigut codirector de la Càtedra d’Estudis Artístics IVAM-UV-UPV (2016-2018) i professor invitat a les universitats de Montreal, Paris 3-Sorbonne Nouvelle, Paris-Sorbonne, São Paulo, entre altres. Investigador principal del projecte ‘De espacios de perpetración a lugares de memoria. Formas de representación’ (PROMETEU/2020/059), el seu darrer llibre es titula ‘La muerte en los ojos. Qué perpetran las imágenes de perpetrador’ (Alianza, 2021). L'entrada és gratuïta. Cal confirmar assistència a través d'aquest enllaç
En la conferència participaren el director de l'Aula de Còmic de la Universitat de València, Álvaro Pons, la dibuixant Marika Vila, Aitana Carrasco, il·lustradora i conductora del documental, i amb una de les comissàries de l'exposició Ocultes i Il·lustrades (La Nau, 2018) Cristina Chumillas. Consuelo Arizmendi, filla del també dibuixant Alfonso Arizmendi Regaldie, es va formar en Belles Arts a l'Escola d'Arts i Oficis de València i va prendre lliçons de l'il·lustrador José Luis Macías. Va desenvolupar una curta carrera als anys seixanta com a dibuixant de còmics romàntics per a Editorial Valenciana (a partir del 1957) i va publicar un conte amb l'editorial Crec. El 1962 va entrar a treballar a l'agència de publicitat Sucro i es va dedicar en exclusiva a la il·lustració publicitària. El 1964 va contraure matrimoni i va continuar treballant durant algun temps, però va deixar finalment la seua feina com a dibuixant. Un dels seus últims treballs va ser la seua participació en l'exposició Ocultes i il·lustrades. Creixement i èxit de les il·lustradores a València, comissariada per Cristina Chumillas, MacDiego i Melani Lleonart, que va organitzar La Nau de la Universitat de València l'any 2018, una mostra per a reivindicar el disseny i la il·lustració realitzat per dones de diferents generacions en València.
El debat va ser moderat per la periodista d'El Mundo i presidenta de la Unió de Periodistes Valencians, Noa de la Torre, i la inauguració va anar a càrrec del president del Comité Econòmic i Social de la Comunitat Valenciana (CES-CV), Arturo León. En el col·loqui hi van intervindre l’economista i membre del Consell Assessor Econòmic del Ministeri d'Economia, José Moisés Martín Carretero, i el professor titular de Dret del Treball i de la Seguretat Social a la Universitat de València i autor del llibre, Adrián Todolí Signes. La cloenda de l’acte va estar a càrrec de la rectora de la Universitat de València, Maria Vicenta Mestre, i del president de la Generalitat Valenciana, Ximo Puig. ‘Regulación del trabajo y política económica. De cómo los derechos laborales mejoran la economía’ pretén modernitzar el relat respecte per què són necessàries les normes laborals -i amb quin contingut- en el segle XXI. Todolí, que interrelaciona les seues dues vessants com a docent de Dret i llicenciat en Economia, comença amb un estudi de les raons que van donar origen al dret del treball en el context de la revolució industrial i la seua evolució, per a posteriorment analitzar el context actual sota la globalització i la digitalització. L'autor també tracta en la seua obra les principals justificacions per a la intervenció en el mercat de treball en el context econòmic i empresarial actual com ara el creixement econòmic, la redistribució de la riquesa o l'assignació meritocràtica de les condicions laborals entre les persones treballadores. Adrián Todolí Signes és doctor en Dret i professor titular de Dret del Treball i de la Seguretat Social a la Universitat de València. Compagina la docència amb la direcció de la Càtedra d’Economia Col·laborativa i Transformació Digital de la Universitat i amb la coordinació del blog Argumentos en Derecho Laboral. Todolí ha sigut premiat en dues ocasions a la Millor Investigació en Dret del Treball atorgat per l’Associació Espanyola de Dret del Treball i Seguretat Social (AEDTSS) en temes de formació professional dual i d’avaluació de l’acompliment i retribució. En 2017, va ser guanyador del premi CES en matèria d’impacte socioeconòmic de la digitalització a Espanya. José Moisés Martín Carretero és professor associat a la Facultat de Ciència i Tecnologia de la Universitat Camilo José Cela i dirigeix una firma de consultoria internacional, a través de la qual ha participat en projectes del Banc Mundial, el Banc Europeu d’Inversions o la Comissió Europea. Entre 2008 i 2012, va liderar el Departament de Cooperació Multilateral de l’Agència Espanyola de Cooperació Internacional per al Desenvolupament (AECID). Ha col·laborat amb La Sexta, Cadena Ser, eldiario.es, El País, RTVE i Agenda Pública, i manté una columna setmanal en El plural. Les seues opinions han aparegut també en l’agenda del Fòrum Econòmic Mundial de Davos. En juliol de 2020, Martín Carretero va ser nomenat vocal del Consell Assessor d’Afers Econòmics del Ministeri d’Afers Econòmics i Transformació Digital. Ha rebut el Premi Bitácoras al millor blog econòmic (Economistas Frente a la Crisis, 2015) i també ha estat guardonat en Twitter Twecos 2021 per Crédito y Caución. La conferència podrà recuperar-se pròximament des del Canal de YouTube del Centre Cultural La Nau de la Universitat de València. L’Escola Europea de Pensament Lluís Vives és un projecte cultural, impulsat des del Vicerectorat de Cultura i Esport, amb la gestió de la Fundació General de la Universitat de València, que es configura com un espai per a la reflexió i el debat participatiu i crític sobre els assumptes d’actualitat. L’Escola compta amb la participació d’altres actors de l’Administració pública i de la societat civil: Presidència de la Generalitat; Ajuntament de València; les conselleries de Participació, Transparència, Cooperació i Qualitat Democràtica, i d’Educació, Cultura i Esport: l'Acadèmia Valenciana de la Llengua; la Institució Alfons el Magnànim; i Caixa Popular.
L’expresident del Govern d’Espanya Felipe González ha participat aquest dimecres, 15 de desembre, en l’homenatge a Manuel Marín, organitzat en el marc del Desembre Europeu, una iniciativa de la Universitat de València, a través del Centre de Documentació Europea-Fundació General UV. L’acte, dins de la programació d’activitats de l’Escola Europea de Pensament Lluís Vives, ha tingut lloc al Paranimf de l’edifici històric de la Universitat, moderat pel professor Cecilio Tamarit. La intervenció de l’expresident González, seguida per autoritats acadèmiques i polítiques, s’ha centrat en la idea d’Europa i de fer d’aquesta una potència política, democràtica, industrial, cultural i social capaç de defensar els interessos i els valors de la ciutadania. Tot això, al fil d’un emotiu i personal homenatge que ha oferit al seu company Manuel Marín, president del Congrés dels Diputats i polític destacat en les negociacions per a la incorporació d'Espanya a la UE. Felipe González s'ha detingut en relatar les nombroses anècdotes i experiència que va compartir al costat de Marín. Detalls que han partit del “record viu de la gent que el vam voler i el volem” i del seu “tenaç” treball per a aconseguir per a Espanya el programa Erasmus, de mobilitat europea, que hui coneixem. “Sense la insistència de Manuel Marín, no hi hauria hagut Erasmus, almenys no fins a 10 anys després”, ha afirmat. És precisament en aquest punt on el professor Cecilio Tamarit, que ha moderat junt a Felipe González, ha posat l’accent en recordar el vincle universitari de Marín i el posicionament de la Universitat de València com a principal receptora d’estudiantat Erasmus a la Comunitat Valenciana, la segona a Espanya després de Granada. Un programa Erasmus en el qual Manuel Marín va creure i va anteposar per la pau. “Manolo Marín estava convençut, des d’estudiant, que el projecte de la Unió Europea era un intent que mai havíem d’oblidar i que serviria per a superar la patologia del sofriment que havien provocat dues guerres mundials. La Unió Europea serviria per a establir un principi ètic de la pau i l’enteniment a través del diàleg i l’assentament de valors i drets. La UE serviria per a superar la patologia de la guerra i entrar en l’ètica de la pau que ens permetria progressar i avançar a tota la ciutadania junta”, ha dit. Al llarg de la seua ponència, l’expresident González s’ha referit a qüestions d’alta política internacional a les quals es va enfrontar juntament amb Marín a Alemanya, Cuba, Israel…, tot allò sense perdre de vista els “nous grans desafiaments” davant l’OTAN o, el més urgent potser, “l’era postcovid” que, al seu judici, hauria de tractar-se d’una època en què Europa haurà de plantejar-se com conviure amb la pandèmia i no què fer després d’aquesta. En ser presentat per Cecilio Tamarit, el professor de la Universitat de València ha destacat la “connexió” de Marín amb la universitat com a institució acadèmica superior. “Impulsor polític del programa Erasmus a Espanya, un llegat que ens ha deixat per a créixer en termes de ciutadania i construcció política”, ha afegit, i ha recordat que “de la mà del president González i Manuel Marín ens pujàrem en el seu moment al tren europeu”, al qual se li dedica aquest cicle, celebrat en l’Any del Ferrocarril. L’acte ha estat seguit per un nodrit grup d’autoritats polítiques i acadèmiques, entre les quals el conseller d’Hisenda i Model Econòmic, Vicent Soler; el gerent de la Universitat de València, Juan Vicente Climent; el degà de la Facultat d’Economia, Francesc Muñoz; el secretari autonòmic per a la Unió Europea i Relacions Externes, Joan Calabuig; el director general de Relacions amb les Comunitats Autònomes i Representació Institucional, Jorge Alarte; la directora general d’Anàlisi i Polítiques Públiques, Ana Berenguer; el gerent de la Fundació General de la Universitat de València, Cristóbal Suria; i la directora del Servei de Cultura de la Universitat, Adela Cortijo.
Des que es va llegir per primer cop la informació genètica que defineix els éssers humans, els avenços han sigut espectaculars. Entrem en una nova era, que podria ser la dels posthumans, éssers modificats gràcies a la ciència que podrien acabar sent una espècie diferenciada d’Homo sapiens. Les possibilitats que ens obri això són fenomenals, però també preocupants. Per a reflexionar sobre aquesta i altres qüestions, el metge i investigador Salvador Macip oferirà la conferència «Com seran els humans del futur? Promeses i riscos del transhumanisme». Com ell mateix afirma: «Hem aconseguit desenvolupar les eines no tan sols per a curar malalties, sinó també per millorar els nostres cossos sans. Ara falta decidir com les hem d’utilitzar». Durant la conferència, que comptarà amb la participació del director de la revista Mètode, Martí Domínguez, es presentarà el darrer número de la revista, dedicat al transhumanisme i coordinat per Salvador Macip. L’acte se celebrarà el pròxim dijous, 16 de desembre, a les 18:00 h a l’Aula Magna del Centre Cultural La Nau de la Universitat de València. L’accés és lliure amb l’aforament limitat per la qual cosa cal inscriure’s prèviament en el següent enllaç: https://go.uv.es/3uLKfSu Salvador Macip (Blanes, Girona, 1970) és metge i doctor en Genètica Molecular i Fisiologia Humana. També és investigador de la Universtitat de Leicester (Regne Unit), on dirigeix un grup de recerca sobre el càncer i l’envelliment, i professor de la Universitat Oberta de Catalunya (UOC). Apassionat per la divulgació, és col·laborador habitual en diversos mitjans de comunicació, i autor de llibres com ara Les grans epidèmies modernes (La Campana, 2020), Viurem per sempre?(Eumo Editorial, 2020), escrit amb Chris Willmott, Jugar a ser déus (Bromera/Càtedra de Divulgació de la Ciència, 2014), guardonat amb el Premi Europeu de Divulgació Científica i escrit igualment amb Chris Willmott, i Què és el càncer i per què no hem de tenir-li por (Ara Llibres, 2012). També té publicades nombroses novel·les com Els finals no arriben mai de sobte (Enciclopèdia Catalana, 2019), Hipnofòbia (Proa, 2012) o Ullals (Editorial La Galera, 2012), escrita amb Sebastià Roig. L’acte s’emmarca en el cicle «Parlem de ciència!» que organitzen conjuntament l’Escola Europea de Pensament Lluís Vives i Mètode, la revista de divulgació científica editada pel Vicerectorat d’Investigació de la Universitat de València.
En l'última conferència de l'any organitzada per l'Aula de Literatura, Luis Landero (Badajoz, 1948) presenta ‘El huerto de Emerson’, una metàfora on l'autor “recull els fruits” que ha cultivat en el seu propi hort al llarg dels anys: els records del xiquet al seu poble d'Extremadura, de l'adolescent nouvingut a Madrid o del jove que comença a treballar, amb històries i escenes viscudes en els llibres amb la mateixa passió i avidesa que en el món real. Les entrades per a aquesta conferència s'han esgotat. Les conferències podran recuperar-se amb posterioritat des del Canal de YouTube del Centre Cultural La Nau de la Universitat de València. Pròximes cites 2022: Elena Mendel i Belén Gopegui Amb Luis Landero conclouen les conferències de l'Aula de Literatura de la Universitat de València d'aquest curs, per les quals han passat en aquest primer quadrimestre del curs escriptors com Fernando Aramburu, Ana Iris Simón o Rafa Lahuerta. La programació continuarà al gener del pròxim any amb les visites d'Elena Mandel, autora de ‘Las Maravillas’ (Anagrama, 2020); i Belén Gopegui presentant ‘Existiríamos el mar’ (Literatura Random House, 2021). Totes les activitats es podran consultar en la pàgina de Cultura de la Universitat de València des d'on es podrà realitzar la inscripció gratuïta.
El seminari ‘Economia social per a la cultura’ va contribuir a l’anàlisi conjunta de les debilitats, les amenaces, les fortaleses i les oportunitats de l’economia social com a eina de desenvolupament cultural en l’actualitat. Tot allò, a partir del debat pràctic i institucional al voltant del valor estratègic de les fórmules cooperatives per a l’emprenedoria cultural. Segons explicava Raúl Abeledo, l’objectiu d’aquesta activitat acadèmica és “identificar i visibilitzar les principals línies d’interés en la matèria, amb la ferma voluntat de continuar treballant per a aprofundir en la reflexió i la creació de xarxes de col·laboració en el terreny de l’economia social i la cultura”. La sessió, que presentà la vicerectora de Cultura i Esport de la Universitat de València, Ester Alba, i moderà el professor Raúl Abeledo, constà de dues taules redones sobre experiències i polítiques institucionals. La primera taula comptà amb la participació de Dani Fabra, soci fundador i director de la cooperativa valenciana Barret; Iván Segura, advocat especialitzat en assessorament laboral; Vicent Adell, músic, actor i membre de la companyia Rodamons Teatre; i Pedro de la Horra, director d’edició i producció de Micomicona, editorial educativa per al foment de la lectura en l’àmbit escolar. Tots quatre relataren, en una sessió de projecció pràctica, la seua experiència professional com a representants dels agents socials protagonistes de la tesi del seminari: la cooperativa com a fórmula empresarial, drets i obligacions dels cooperativistes, i empresaris culturals. La segona taula de debat, que va cloure la jornada, posà l’accent sobre les polítiques institucionals, fonamentals per al desenvolupament de projectes d’economia social que impulsen l’activitat cultural, amb les intervencions de Teresa García Muñoz, directora general d’Emprenedoria i Cooperativisme de la Generalitat Valenciana; Carmen Herrera, economista de la Federació Valenciana d’Empreses Cooperatives de Treball Associat (FEVECTA); el catedràtic de la Universitat de València Rafael Chaves, president de la Comissió Científica de CIRIEC-Espanya; i Patricia Santacruz, tècnica de cooperatives en l’empresa pública CEMEF S.L.U (Centre d’Ocupació, Estudis i Formació de l’Ajuntament de Burjassot).
En el debat, que està organitzat per la Càtedra Jean Monet European Banking Public Law i l'Associació de Juristes Valencians, els ponents, que tenen moltes coses en comú, entre altres el seu amor per la cultura valenciana, abordaran algunes de les activitats que tots dos van desenvolupar en la transició i en els anys posteriors. Ocuparan un lloc important temes com les cooperatives d'habitatges, d'ensenyament, de crèdit i de consum. Soler i Soriano Bessó conversaran sobre l'arrelament de les entitats de crèdit o sobre els bancs públics autonòmics. La confirmació d'assistència a la conferència és recomanable pel que es prega inscripció a través d'aquest enllaç.  European Banking Public Law és una càtedra Jean Monnet finançada per la Comissió Europea a través del programa Erasmus+ que pretén contribuir a l'excel·lència i donar suport a l'estudi, la investigació i la reflexió sobre qüestions de dret públic bancari. La càtedra també pretén acostar aquestes qüestions tant als alumnes universitaris i investigadors, com a la ciutadania en general.
El periodista Ernesto Ekaizer acaba de publicar ‘El rey al desnudo’ (Ediciones B, 2021), una crònica periodística imprescindible en què l’autor recrea els principals episodis de la caiguda de Joan Carles I. El debat se celebrarà el dilluns 29, a les 19 hores, en el Aula Magna, i cal confirmar l’assistència mitjançant aquest enllaç. El periodista Ernesto Ekaizer (1949) té una dilatada trajectòria. Ha sigut redactor cap de ‘La Vanguardia’ i director del diari econòmic ‘Cinco Días’. Va treballar com a corresponsal de la secció d’economia i com a adjunt a la direcció d’‘El País’, i també ha sigut editor executiu de ‘Público’. L’any 2000 va obtenir el Premi Ortega y Gasset de periodisme pels seus treballs de recerca sobre el cas Pinochet i és autor de tretze llibres, entre els quals hi ha ‘José María Ruíz Mateos’ o ‘El Crispavirus’. D’altra banda, l’humorista, cantant i actor Pablo Carbonell visitarà La Nau el dijous 2 de desembre, a les 19 hores, amb motiu de la presentació del llibre ‘El nombre de los tontos está escrito en todas partes’ (Ediciones Contraluz, 2021), una delirant sàtira sobre el món de l’espectacle. L’acte, que s’inscriu dins del cicle ‘Músiques urbanes’ del Vicerectorat de Cultura, es basa en un recital i un diàleg que comptarà amb la participació de Manuel de la Fuente, professor titular de Comunicació Audiovisual a la Universitat de València. Cal confirmar l’assistència a la conferència mitjançant aquest enllaç.  Gadità de naixement i madrileny d’adopció, Pablo Carbonell és actor, humorista i músic. Cantant de Los Toreros Muertos i en solitari, ha aparegut en programes com ’La bola de cristal’, el mític ’Caiga quien caiga’ o ’El intermedio’, i ha sigut director i guionista de cinema (‘Atún y chocolate’). Com a escriptor, ha publicat  ‘El mundo de la tarántula’ (2016), un llibre de memòries que narra les peripècies i reflexions gràcies a les quals va aconseguir fer-se un lloc en la faràndula madrilenya i amb el qual va conquistar milers de lectors. Després el va seguir ’Pepita’ (2019), la seua primera obra de ficció, que va ser un èxit de vendes i de crítica.
L’acte tindrà lloc al Paranimf, a les 19 hores i estarà presidit per la rectora de la Universitat de València, Mª Vicenta Mestre i el president de l’AVL, Ramon Ferrer. L’entrada és gratuïta i requereix inscripció prèvia a través d’aquest enllaç. Durant la intervenció, Joan Francesc Mira destacarà la figura ‘d’Escriptor de l’Any 2022’ com un autèntic referent de la societat civil. “Joan Fuster –fins i tot per als qui li són més hostils- forma part ja de la nostra història intel·lectual, lingüística, cultural i social com a despertador de llargues somnolències, i invalidador de tòpics tan perillosos com estèrils i de poc fonament”. Fuster, assegura el professor Mira, passarà a la història dels valencians com l’impulsor i l’animador de la reflexió i l’acció d’unes generacions, a partir dels primers anys 60, que han resultat crucials i decisives des de l’àmbit acadèmic fins al polític. Amb ell, conclou Mira, comença una època nova i que hi  ha “un abans i un després” de Fuster. El cicle que comença dijous en La Nau, serà la primera de les activitats contemplades dins de l’Any Fuster, una programació que l’Acadèmia Valenciana de la Llengua, juntament amb altres institucions i entitats, com ara la Universitat de València, prepara amb l’objectiu de transmetre a l’actual societat valenciana la transcendència i la significació de la figura de l’escriptor de Sueca, considerat un dels grans homenots de les nostres lletres. L’autor de Nosaltres els valencians cobrarà vida, 30 anys després de la seua mort, per a retrobar-nos amb la dimensió del gran intel·lectual valencià.
Benestar de les persones en l’entorn urbà i transformació del model social.  Dimarts 30 de novembre, a les 17.00 hores  Sala d’actes del Jardí Botànic  Format híbrid
L’activitat, de caràcter presencial, va formar part del cicle ‘Les raons d’Europa’, a càrrec del Centre de Documentació Europea UV-Fundació General UV que dirigeix el professor de la Universitat de València Cecilio Tamarit, i va comptar amb la col·laboració del Centre d’Excel·lència Jean Monnet sobre Integració i Globalització. Amb el títol ‘La política monetària del Banc Central Europeu: impacte de la covid-19 i perspectives futures’, Santiago Carbó va impartir una conferència que va recórrer la història de la política monetària europea des de principis de segle, amb els atemptats de l’11S, fins a la pandèmia de la covid-19; i analitzà les mesures preses pel Banc Central Europeu (BCE) davant les diferents crisis esdevingudes durant l’última dècada, el qual, en la seua opinió, “ha desenvolupat un paper fonamental en l’estabilització financera i econòmica de l’Eurozona”. Segons apuntà Carbó, l’expansió dels bancs centrals, i també del BCE, s’ha intensificat en aquest darrer període, sobretot, amb l’aparició de la pandèmia. El seu impacte és l’exemple més clar de la necessitat d’establir i prolongar mesures com ara voluminoses compres de bons, i fixar i mantindre tipus d’interés negatius o ultrareduïts. No obstant, ara, que el pitjor de la crisi sanitària ha passat i davant la recuperació i l’apunt d’una certa inflació, el BCE pot canviar la seua estratègia, encara que ho farà lentament. Açò ha coincidit amb la publicació de la revisió de l’estratègia del BCE, que Santiago Carbó també revisà en aquesta ponència.  Santiago Carbó Valverde  Nascut a Gandia (València) l’any 1966, es va llicenciar en Ciències Econòmiques per la Universitat de València, doctor (PhD) in Economics i Master in Banking and Finance per la Universitat de Gal·les, Bangor, (Regne Unit). És catedràtic de Fonaments de l’Anàlisi Econòmica de la Universitat de Granada i dirigeix l’àrea d’Estudis Financers de la Fundació FUNCAS, on també ocupa el càrrec de director executiu de l’Observatori de la Digitalització Financera. És professor investigador de l’Institut Valencià d’Investigacions Econòmiques (Ivie) i ha sigut catedràtic d’Economia i Finances en CUNEF i en la Universitat de Bangor (Regne Unit) fins a 2020. És conseller independent de Cecabank i president de la seua comissió d’auditoria. És conseller independent de l’Institut Valencià de Finances i president de la seua comissió de riscos. A més, ha ocupat alts càrrecs de responsabilitat política i acadèmica a la International Banking, Economics and Finance Association (IBEFA) (2017), el Group of Economic Advisors de l’ESMA (European Securities and Market Authority) (fins a desembre de 2018), el Banc Central Europeu i la Federal Reserve Bank of Chicago, entre d’altres entitats financeres i consultores internacionals. En l’actualitat, és membre del Consell Acadèmic de l’European Banking Institute i consultor del Banc Mundial.  És autor de més de 300 articles i publicacions sobre el sistema financer i la seua relació amb l’economia real, molts d’ells en revistes científiques d’impacte. Ha impartit conferències i seminaris en fòrums internacionals (G-20, Banc Mundial, World Savings Banks Institute), en bancs centrals i institucions reguladores (Banc Central Europeu, Federal Reserve Board, Banc d’Espanya…), en bancs de la Reserva Federal dels Estats Units, així com en universitats, entre les quals, la Universitat de Nova York, la Universitat d’Indiana, el Boston College, la Universitat de Florida State, la Universitat d’Alberta (Canadà), el K.O. Leuven (Bèlgica) i la Universitat de Warwick (Regne Unit). També col·labora amb freqüència en diferents mitjans de comunicació: és columnista d’El País i opina en mitjans escrits (Cinco Días, El Mundo, ABC…), i audiovisuals espanyols (TVE, La Sexta, Cadena SER, COPE, RNE…) i estrangers (Financial Times, BBC, International Herald Tribune…). L’Escola Europea de Pensament Lluís Vives és un projecte cultural impulsat des del Vicerectorat de Cultura i Esport, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat, l’Ajuntament de València, les conselleries de Transparència, i d’Educació, Investigació, Cultura i Esport, l’Acadèmia Valenciana de la Llengua, la Institució Alfons el Magnànim i Caixa Popular.
Va ser una jornada presencial, en la qual la veu principal va recaure en els ciutadans i ciutadanes participants a través de debats en taules redones reduïdes. Les conclusions a les quals s’arribe en aquests esdeveniments es plasmaran en la plataforma digital europea creada per a la Conferència i, a més, es tindran en compte en el procés de reflexió sobre les prioritats de la Presidència espanyola del Consell de la Unió Europea en 2023, en formar part del marc espanyol de consultes ciutadanes sobre el futur d’Europa. El debat comptà amb la presència i la participació de la consellera principal de la Direcció General de Salut de la Comissió Europea, Isabel de la Mata, i del professor José María Martín Moreno, catedràtic de Medicina Preventiva i Salut Pública de la Universitat de València, que van ser rebuts per la vicerectora de Cultura i Esport de la UV, Ester Alba, i el secretari autonòmic per a la UE, Joan Calabuig. En finalitzar la jornada, els participants es reuniren en taules reduïdes amb la finalitat de debatre i presentar les seues propostes. Finalment, l’acte va concloure amb la posada en comú de les idees aportades per la ciutadania. Debats ciutadans  Aquest ha sigut el tercer dels quatre debats organitzats per la Generalitat, a través de l’oficina Europe Direct Comunitat Valenciana, per a fomentar la participació ciutadana entorn del futur d’Europa. El primer d’ells, sobre turisme sostenible, es va celebrar el passat 6 d’octubre a Benidorm; després del realitzat a Castelló el 20 d’octubre sobre política industrial, va tindre lloc la trobada a València, el 27 d’octubre; i, finalment, el 18 de novembre, se celebrarà la jornada ‘El Mediterrani i la Unió Europea’. L’organització d’aquests actes compta amb el suport del Comité e les Regions i la Fundació Bertelsmann. A més, el punt d’informació Europe *Direct Comunitat Valenciana, que forma part de la xarxa de centres de tota la Unió Europea, servirà també d’ajuda als ciutadans i ciutadanes de la Comunitat perquè puguen participar directament en els debats. Panells ciutadans  Les idees recollides en els esdeveniments organitzats per tota la Unió Europea i en la plataforma de la Conferència es reflectiran en els panells ciutadans en els quals els participants formularan les seues recomanacions. Aquestes contribucions es debatran amb les institucions de la Unió Europea i altres representants. La Conferència compta amb quatre panells europeus de ciutadans, cadascun dels quals compta amb 200 membres dels 27 Estats membres, seleccionats de manera aleatòria. En aquests panells, els debats se centraran en temes com ara l’economia, la justícia, l’ocupació, l’educació, la cultura, la joventut o l’esport; també s’abordaran la transformació digital, la democràcia, els drets, la seguretat, el medi ambient, la salut o la migració, entre altres temes. Conferència sobre el Futur d’Europa  La Conferència sobre el Futur d’Europa, que es va obrir el passat 9 de maig, aspira a donar un impuls a la Unió Europea. El seu principal objectiu és reflectir i tindre en compte les aspiracions de la ciutadania europea i les seues propostes, que podran ser plantejades en jornades de debat i diàleg sobre els reptes i les prioritats de la Unió Europea. El Parlament Europeu, el Consell i la Comissió Europea s’han compromés a escoltar els ciutadans europeus i a donar seguiment, en els seus àmbits de competència, a les recomanacions formulades. Tots els ciutadans i ciutadanes europees, així com les autoritats europees, nacionals, regionals i locals, i la societat civil i altres organitzacions que desitgen preparar esdeveniments i aportar idees poden participar en la Conferència sobre el Futur d’Europa. La participació es realitza a través de la plataforma digital de la Conferència, on es poden compartir idees, proposar canvis, accedir a les opinions d’altres persones, trobar esdeveniments, i seguir el progrés i el resultat de la Conferència. Les idees i opinions recollides es recopilaran, analitzaran, supervisaran i seran publicades en la plataforma durant la Conferència. També s’inclouran en els debats dels panells de ciutadans europeus i en els plens. La Conferència compta amb una Presidència conjunta formada pel president del Parlament Europeu, el president o presidenta del Consell i la presidenta de la Comissió Europea. Elements de la Conferència  Els elements que componen la Conferència sobre el Futur d’Europa i que fan possible la participació ciutadana són: Plataforma digital multilingüe: espai en el qual els ciutadans poden compartir idees i enviar contribucions en línia, que es recopilaran, analitzaran, supervisaran i publicaran durant la Conferència. Esdeveniments descentralitzats: esdeveniments en línia, presencials o híbrids organitzats per persones o entitats, així com per autoritats nacionals, regionals i locals de tota Europa. Panells de ciutadans europeus: debatran diferents temes, presentaran les seues propostes i seran representatius quant a l’origen geogràfic, el gènere, l’edat, el context socioeconòmic i el nivell d’educació. Plens de la Conferència: vetlen pel compliment de les recomanacions dels panells nacionals i europeus de ciutadans. Està compost per representants del Parlament Europeu, del Consell i de la Comissió Europea, així com per representants de tots els parlaments nacionals i per ciutadans. També estan representats el Comité de les Regions i el Comité Econòmic i Social Europeu, així com els interlocutors socials i la societat civil.
Paco Roca llança el còmic ‘El dibujado’, una obra amb la qual  “experimenta” nous llenguatges i vies de narració artística. En ‘El dibujado’, que va protagonitzar l'exposició de l'artista en l'Institut Valencià d'Art Modern (IVAM) en 2019, Roca reflexiona sobre la creació i l'ésser humà entrant en l'ànima del còmic. La confirmació d'assistència a la conferència serà necessària, per la qual cosa es prega inscripció a través d'aquest enllaç. Les conferències podran recuperar-se amb posterioritat des del Canal de YouTube del Centre Cultural La Nau. Con més de 20 obres publicades, traduïdes en més d’una dotzena de països, Paco Roca s'ha convertit en un exponent essencial de la novel·la gràfica. Entre els seus múltiples guardons, destaquen el Premi Nacional de Còmic l'any 2008 i la recent distinció de la Generalitat Valenciana pel 9 d’Octubre.
El seminari va servir per a resoldre qüestions com ara la contribució del mural al benestar individual i col·lectiu, quines són les aportacions socials i culturals d’aquest art de carrer i, per tant, quines són les funcions que poden convertir el mural en motor de transformació social. Sobre tot allò reflexionaren, conduïts per Raúl Abeledo, Mónica Miros, del col·lectiu Nosotras Estamos en la Calle, i Carol Fernández i Fernando Castro, del col·lectiu Amapolay –tots tres procedents de Lima, Perú–, juntament amb els muralistes Javier Parra i Elías Taño. La sessió de debat es completarà amb una intervenció pràctica amb l’elaboració d’un mural a la Facultat de Psicologia (Blasco Ibáñez 21, València) pels dos col·lectius d’artistes de Lima, que es troben ara en gira per Europa. Serà un treball per a abordar el valor de la diversitat i el dret cultural a la identitat des d’una perspectiva de gènere. El seminari estarà disponible en format digital en el Canal YouTube de La Nau els pròxims dies. Sobre els ponents Mónica Miros pertany al col·lectiu Nosotras Estamos en la Calle, de Lima (Perú), una iniciativa que sorgeix per a organitzar cada mes de març un festival internacional de la cultura i l’expressió femenines, en el marc de les celebracions pel Dia Internacional de la Dona. Amb aquesta proposta, el col·lectiu d’artistes reivindica “la força femenina com a gestora de canvis en la nostra societat, fomentant l’intercanvi i la trobada de dones creadores”, afirmen des del seu lloc web. Per la seua banda, Carol Fernández i Fernando Castro són els fundadors del col·lectiu Amapolay, “un projecte d’art peruà que plasma mitjançant serigrafies les diverses manifestacions de la cultura popular del nostre país. A través de la fotografia, la serigrafia tèxtil, el disseny gràfic, la investigació antropològica, la intervenció urbana i la producció plàstica, aquest col·lectiu busca transmetre el que es viu al Perú diàriament però que moltes vegades passa desapercebut”, expliquen en el digital Perú21. Quant al muralista valencià Javier Parra, enginyer i il·lustrador, ha dedicat bona part del seu treball a la recerca sobre la funció social de l’art. Javier Parra procedeix de l’activisme social i la seua tasca ha estat majorment relacionada amb la cartelleria, la il·lustració editorial i el muralisme. En l’actualitat, es troba desenvolupant a València un mural sobre fusta dissenyat per Josep Renau el 1969 que mai es pogué realitzar. I, a més, treballa en la recerca sobre el paper de l’espectador en l’obra mural de Renau i Siqueiros, i l’aplicació dels seus mètodes en el muralisme contemporani. Elías Taño és un artista gràfic canari resident a València. Començà la seua carrera professional en estudis de disseny i agències de publicitat a Canàries, Barcelona i València. L’any 2011 tornà a dibuixar i des d’aleshores ha il·lustrat portades de llibres per a diverses editorials i articles en revistes. Dins del cartell, ha desenvolupat obres per a nombrosos esdeveniments de caire polític i cultural, i és creador, juntament amb l’artista Carla Chillida, del grup de teatre Atirohecho, on també s’encarrega de la cartelleria i de l’animació tradicional com a recurs escenogràfic i audiovisual. També produeix obra gràfica en serigrafia, ha exposat com a muralista en múltiples països i imparteix classes de màster a València. Recentment, ha publicat un llibre recopilatori dels seus cartells i dibuixos, editat a Itàlia i a Espanya (Delitos de Papel, Osadía Ediciones 2020).
El debat se celebrarà dijous, 21 d’octubre, a les 19.30 hores, al Paranimf i hi intervindran l’autora de l’edició crítica; la vicerectora de Cultura i Esport, Ester Alba; el cap del Departament d’Història d’Art i Patrimoni de l’Institut d’Història – CSIC, Miguel Cabañas, i la conservadora del Museu Nacional de Ceràmica i Arts Sumptuàries González Martí, Liliane Inés Cuesta. Manuela Ballester va ser una de les primeres dones que va estudiar pintura a Espanya. El seu pare era professor a l’acadèmia on ella va començar el camí artístic, l’Escola de Belles Arts de Sant Carles. Després d’acabar els estudis, va abandonar l’academicisme per investigar els nous corrents. Va ser part de la Generació Valenciana dels Trenta i, després d’aconseguir un nom en l’escena editorial, es va interessar cada vegada més en diversos moviments socials. La política ja formava part de la seua obra i fins i tot va dissenyar un cartell electoral del Front Popular en les eleccions de 1936. Després de la Guerra Civil i una fugida dolorosa a França, es va exiliar a Mèxic amb la seua família. ‘Manuela Ballester. Mis días en México. Diarios 1939-1953’ revela la vida de l’artista en l’exili mexicà, una vida plena d’incerteses, però també de moments feliços. Entre el món privat i el públic, el familiar i el professional, els deures i les aspiracions, aquest llibre aplega, jornada a jornada, els pensaments de Ballester en relació amb la política, les tasques femenines i l’activitat artística. Al costat d’amics com León Felipe, José Puche, José Ramón Arana, Félix Candela, Concha Méndez o Álvaro Custodio, la creadora del magne projecte sobre el vestit popular mexicà va forjar una vida a Mèxic a còpia d’esforç i tenacitat, nodrida per les extenses xarxes de l’exili republicà espanyol. L’autora ens convida als concorreguts àpats i reunions que tenien lloc a les diverses cases que ella i la seua família van habitar a la ciutat de Mèxic, Cuernavaca o Veracruz, ens detalla cada dibuix que va realitzar i cada obra en què va col·laborar, ens informa de les despeses diàries i els llibres comprats, i ens permet conéixer de prop les seues relacions familiars, també amb el seu marit, l’artista Josep Renau. Els diaris ens ofereixen un autoretrat únic, íntim i indispensable d’una artista excepcional. Cal confirmar l’assistència a la conferència mitjançant la inscripció a través d’aquest enllaç. Posteriorment, es podrà veure en el Canal de YouTube del Centre Cultural La Nau.
Nuccio Ordine (Diamante, 1958) és professor de literatura italiana a la Universitat de Calàbria i autor de diversos llibres, alguns dels quals sobre Giordano Bruno. Ha sigut professor visitant de centres com Yale, Paris IV-Sorbonne, CESR de Tours, IEA de París, el Warburg Institute o la Societat Max Planck de Berlín. També és membre del Harvard University Center for Italian Renaissance Studies i de la Fundació Alexander von Humboldt, així com membre d’honor de l’Institut de Filosofia de l’Acadèmia Russa de Ciències i cavaller de la Legió d’Honor francesa en 2002. Va aconseguir un gran ressó mediàtic amb la publicació de ‘La utilitat de l’inútil’ (2013), un text en què reivindica la importància de l’estudi de les lletres i que es va convertir en un fenomen de vendes en països com Itàlia, França i Espanya. En la seua última obra, ‘Clàssics per a la vida’ (2017), Ordine comenta una cinquantena de llibres que, a parer seu, són lectures imprescindibles per a despertar l’esperit crític. La revista cultural universitària Parnaso, una de les guardonades en els ‘Premis Activa Cultura 2021’, va nàixer al setembre de 2020 com un espai humanístic per a fomentar totes les disciplines relacionades amb la cultura i les arts. Aquest projecte sense ànim de lucre es concep com un lloc de trobada on fer ressorgir les humanitats de la letargia en què es troben actualment, tant en la vida pública com en l’àmbit universitari. El número 1 de la revista, publicat el mes de maig passat, va iniciar el cicle d’entrevistes “Intel·lectuals per les humanitats”, per a la qual van col·laborar Nuccio Ordine i l’exdirector de la Real Academia de la Lengua Española, Darío Villanueva. Amb aquesta conferència a La Nau, Parnaso pretén iniciar una reflexió sobre el futur de la cultura jove i el paper que ha de prendre l’intel·lectual en aquesta tasca.
Idees sobre conspiracions mundials, productes «màgics» per evitar el contagi i, fins i tot, guarir-lo, riscos inventats i exagerats sobre les vacunes... A través del WhatsApp, Twitter, Facebook o YouTube, les notícies falses i els enganys han tingut gran difusió per les xarxes socials des dels inicis de la pandèmia de COVID-19. En un context de crisi sanitària, la desinformació resulta perillosa perquè pot dur a prendre decisions equivocades sobre salut. Què podem fer per a lluitar contra les notícies falses? Com podem protegir-nos i ser capaços de distingir la informació de confiança dels enganys? Per a donar resposta a aquestes i altres qüestions, la metgessa i comunicadora sanitària Esther Samper oferirà la conferència «El virus de la desinformació: notícies falses i enganys en la pandèmia de COVID-19». L’acte se celebrarà el pròxim dijous, 7 d’octubre, a les 19:00 h a l’Aula Magna del Centre Cultural La Nau de la Universitat de València. L’accés és lliure amb l’aforament limitat per la qual cosa cal inscriure’s prèviament en el següent enllaç: https://go.uv.es/9zzHMzH Esther Samper (el Pilar de la Foradada, Alacant, 1984) es va llicenciar en Medicina per la Universitat de València. Després va cursar el Màster en Biotecnologia Biomèdica de la Universitat Politècnica de València i es va doctorar en Enginyeria tissular cardiovascular en la Medizinische Hochschule de Hannover (Alemanya). És col·laboradora habitual de mitjans de comunicació com eldiario.es, El País, Hipertextual, Muy Interesante, Investigación y Ciencia, i Mètode, entre altres, on parla de temes de l’actualitat sanitària. També és autora del llibre de divulgació Si escuece cura. 50 malas prácticas de salud al descubierto (Ediciones Cálamo, 2019). L’acte inaugura el cicle «Parlem de ciència!» que organitzen l’Escola Europea de Pensament Lluís Vives i Mètode, la revista de divulgació científica editada pel Vicerectorat d’Investigació de la Universitat de València. El cicle continua el pròxim 16 de desembre amb una conferència de Salvador Macip en què el metge i investigador de la Universitat de Leicester (Regne Unit) i la Universitat Oberta de Catalunya, parlarà del transhumanisme.
‘El recolector de piedras’ (Transhumantes) es compon d’una selecció de relats que Quintanilla, professor jubilat de la Universitat, ha aplegat en aquest llibre. “D’una manera magistral i entretinguda va narrant, amb trames reals o fictícies i una aparença senzilla, els seus viatges o els seus coneixements lectius”, assenyala MacDiego, un dels seus amics, que participa amb  il·lustracions i paraules en aquest llibre.  El volum també inclou il·lustracions de Paco Roca, Sento Llobell, Calpurnio, Cento Yuste, Martín Forés i Modesto Granados. També hi participen Román de la Calle, John Taylor i David Quintanilla. Les entrades a l’acte s’han esgotat. Llicenciat en filosofia i doctor en psicologia, Ismael Quintanilla (València, 1949) ha sigut vicedegà de la Facultat de Psicologia de la Universitat de València, on es va jubilar recentment, president de la Societat Valenciana de Psicologia Social i director de la Unitat d’Investigació de Psicologia Econòmica i del Consumidor (UIPEC) de la Universitat de València. És autor de nombrosos articles científics i una vintena de  llibres, entre els quals destaca ‘¿Valores o valores económicos?’, que també es va presentar en La Nau de la Universitat de València, en el qual Ismael Quintanilla planteja unes reflexions de gran interés sobre aspectes importants de l’entorn. En les seues reflexions aprofundeix en la pròpia persona en societat i els seus valors, vivències, experiències i reptes d’autorealització, i també en les formes i reptes per a la construcció d’un món més humà on viure.
Davant un model de desenvolupament econòmic excloent socialment i insostenible per al medi ambient, la diversitat cultural es presenta com un valor necessari per al nostre futur comú. Què poden aportar altres identitats enfront del discurs del pensament únic patriarcal, blanc i occidental? A aquesta i a moltes altres qüestions es van tractar en la ponència que va oferir Pastora Filigrana, advocada de l’Il·lustre Col·legi d’Advocats de Sevilla, especialista en dret laboral i sindical i experta en dret d’estrangeria. Pastora també té un màster de Drets Humans, Interculturalitat i Desenvolupament, és experta en direcció d’empreses d’economia social i cooperativista des de 2012. A més, és autora del llibre El Pueblo Gitano contra el sistema mundo, reflexiones desde una militancia feminista y anticapitalista. Després de la ponència, es va celebrar una taula redona en què van participar Demetrio Gómez, activista, formador en drets humans, interseccionalitat i minories; Paloma Chen, escriptora, periodista i activista; Deborah Ekoka, gestora cultural i llibretera en United Minds, llibreria especialitzada en literatura i pensament africà; i Miquel Dolz, periodista i investigador especialitzat en discursos d’odi, extrema dreta i moviments socials. L’assistència a la sessió ‘Altres identitats, altres models de desenvolupament’ va ser gratuïta i requereix inscripció mitjançant https://www.uv.es/webinarslanau.  El seminari també va poder seguir-se online  i recuperar-se amb posterioritat a través del Canal YouTube del Centre Cultural La Nau: http://www.youtube.com/c/centreculturallanauuv  L’Observatori Cultural és una iniciativa impulsada pel Vicerectorat de Cultura i Esport de la Universitat, amb la gestió de la Fundació General, amb el propòsit de fomentar la creació cultural i la reflexió des d’una perspectiva crítica, col·lectiva i oberta. Aquest debat compta amb la col·laboració de l’Ajuntament de València, Caixa Popular i el programa ‘diversitats’ de la Universitat de València.
En el marc del cicle WebinarsLANAU, l’Observatori Cultural de la Universitat de València va celebrar un seminari sobre periodisme cultural on es va presentar l’Anuari Cultural Valencià 2020. Aquest estudi, coeditat per la Institució Alfons el Magnànim i Eina Cultural, ha sigut coordinat pel periodista José Manuel Rambla, que també va ser l’encarregat de donar-lo a conéixer en la primera part de l’acte. En l’Anuari, periodistes, gestors culturals i acadèmics especialistes en cultura des de diferents perspectives i àmbits de coneixement, analitzen la situació d’un sector que ja estava precaritzat abans d’esclatar la pandèmia de COVID-19, i que està resultant un dels més afectats per la crisi sanitària segons les xifres econòmiques i laborals recollides en aquest estudi. Així, si bé els reptes actuals amb què ens enfrontem requereixen uns sectors cultural i informatiu molt enfortits, és una realitat que fenòmens com la precarietat, l’autocensura, la mercantilització o les notícies falses (fake news) guanyen cada vegada més terreny i amenacen la bona salut democràtica de les nostres societats. Amb la finalitat d’abordar totes aquestes qüestions, la segona part de l’acte va estar dedicada a una taula de debat composta per professionals del periodisme cultural com Eduardo Guillot (director artístic de Mostra de València-Cinema del Mediterrani), Magda Ruiz Brox (periodista de la Universitat de València), Iván López (gestor i consultor cultural freelance) i Carme Ripollés (fotoperiodista), que analitzaren críticament la situació i tractaren d’identificar alternatives i possibilitats en el futur més immediat. L’Observatori Cultural de la Universitat de València, que depén del Servei de Cultura Universitària, va ser creat al final de 2019 a iniciativa del Vicerectorat de Cultura i Esport, i amb el suport de la Fundació General de la Universitat de València. El seu objectiu fonamental és el foment de la creació cultural des d’una perspectiva crítica, col·lectiva i oberta, i el desenvolupament d’un programa d’anàlisi de l’activitat cultural, dinamització de públics i impuls de la participació.
El Jardí Botànic de la Universitat de València ha organitzat la tercera edició del cicle Ciència a la fresca. Diverses xerrades científiques a l’aire lliure, acompanyades de jazz, abordaran els pròxims dos dijous –el 8 i el 15 de juliol, el cicle de la vida. Les sessions, programades amb la col·laboració de La Física del Grel, tindran lloc a la plaça Carles Pau. Sota el títol Tot té un final, aquest dijous 8 de juliol, diversos científics tractaran aspectes vinculats amb l’ocàs de la vida. Hi intervindran el catedràtic del Departament de Botànica i Geologia de la Universitat de València Josep A. Roselló, també investigador del Jardí Botànic, qui tractarà la Botànica funerària. Per la seua banda, Gemma del Caño i José Beltrán, hi participaran amb les ponències titulades El final d’allò natural i Quan en l’univers posa The End, respectivament. La sessió estarà amenitzada pel jazz malenconiós de Kontxi Lorente i Latino Blanco.  ‘LA VIDA S’OBRI CAMÍ’ Dijous de la pròxima setmana, 15 de juliol, el cicle Ciència a la fresca del Jardí Botànic de la Universitat de València se centrarà en La vida s’obri camí, amb intervencions de Victòria Pastori, amb Associacions amb ànim de lucre: micorizes, i de Anabel Forte, la reflexió de la qual versarà al voltant d’Una vida que deixa petjada... i dades. En últim terme, el biòleg Javier S. Burgos –actualment, director general d'Investigació i Alta Inspecció Sanitària de la Generalitat Valenciana- parlarà de Géricault i les monomanies. En aquesta ocasió, Joan Muñoz Trio aportarà el seu jazz vitalista al diàleg científic.
En la conferència es tractaren temes com l'accés al menjar, dret fonamental que es deriva del dret a la vida. En la societat en què vivim això implica assegurar col·lectivament que es produeixen els aliments que necessitem i que podem accedir a ells. Sabem també que el menjar és un factor clau per a la nostra salut i desitgem alimentar-nos de manera coherent amb la nostra manera de pensar. Per tant, assegurar un menjar suficient, segur, saludable i d'acord amb la nostra cultura és una exigència de la nostra societat. També l'impacte que la producció d'aliments té en el clima i en la cultura seran temes a tractar en la intervenció de Pere Puigdomènech. Una complexa situació que és extensible a totes les poblacions i generacions futures. Per això, recórrer sempre al millor coneixement que ofereix la ciència ara, més que mai, és una cosa imprescindible. Una guardonada trajectòria dedicada a la investigació  Pere Puigdomènech (Barcelona, 1948) és llicenciat en Ciències Físiques per la Universitat de Barcelona i doctor en Ciències Biològiques per la Universitat Autònoma de Barcelona. Després d'una estada a l'Institut Max-Planck de Berlín, va ingressar en el CSIC el 1981. Ha treballat a l'Institut de Biologia Molecular de Barcelona, del qual va ser director fins al 2002. Ha sigut director del Centre de Recerca en Agrigenòmica (CSIC-IRTA-UAB-UB) de Barcelona entre el 2003 i el 2013. Els seus treballs de recerca recents han estat relacionats amb la regulació dels gens i la genòmica de les plantes cultivades. Ha publicat 185 articles científics i centenars d'articles de divulgació en revistes internacionals i mitjans de comunicació. Ha rebut la Medalla Narcís Monturiol al mèrit científic i tecnològic de la Generalitat de Catalunya (1992), el Premi Fundació Catalana per a la Recerca (2000), el Premi de la COSCE de divulgació científica (2013) i el Premi Europeu de Divulgació Científica de la Universitat de València (2019).
En la conferència (inscripció gratuïta a través d'aquest enllaç), presentada per Javier Esteve Martí, com a membre de l'Aula d'Història i Memòria Democràtica de la Universitat de València, comptarà amb tres intervencions l’objectiu de les quals és que el públic augmente els seus coneixements sobre la història i la memòria democràtica xilena i reflexione sobre quins són les lliçons que l'experiència transandina pot aportar-nos des d'una perspectiva valenciana. L’acte s’iniciarà amb la intervenció del catedràtic Joan de l'Alcàzar Garrido, especialista en història contemporània d'Amèrica Llatina i perit en l'acusació que va portar a l'arrest d'Augusto Pinochet, que farà un breu retrat del Xile actual, 50 anys després de la victòria de Salvador Allende. A continuació, Carla Peñaloza Palma, doctora per la Universitat de Barcelona, professora en la Universitat de Xile i especialista en l'estudi de les memòries col·lectives i la història recent del Con Sud, realitzarà una intervenció en què posarà el focus en el rol de les dones xilenes en la defensa dels Drets Humans. Després, Igor Goicovic Donoso, doctor per la Universitat de Múrcia, professor en la Universitat de Santiago de Xile i especialista en l'estudi de la violència política a Xile, realitzarà una reflexió sobre la memòria de la insurrecció armada en el trànsit de la dictadura a la democràcia. L'objectiu de l'activitat ‘Memòries resistents de la dictadura militar xilena’ és aprofundir en com es va produir la construcció de memòries i relats sobre el colp d'estat de 1973, la dramàtica experiència de la dictadura militar i la posterior transició a un règim democràtic a Xile. A més, l'actualitat de l’acte es veu reforçada pel fet que s'emmarca en un context històric en què el poble xilé ha de redactar i aprovar una Constitució que, finalment, acabarà amb la vigència del document constitucional escrit i fraudulentament aprovat durant la dictadura de Pinochet.
Inscripció: https://enquestes.uv.es/index.php/411856 Trobades per la Sostenibilitat de la Universitat de València  Juny 2021: Com poden canviar les empreses el model social, ambiental i econòmic. L’Agenda 2030 com a full de ruta  Juliol 2021: Turisme i ús sostenible del territori.  Setembre 2021: Sostenibilitat i reptes del sistema agroalimentari.  Octubre 2021: Canvi climàtic i transformació del model energètic.  Novembre 2021: Reptes de sostenibilitat de la banca.
En aquesta última taula han participat Ruth Mestre, de l’Institut Universitari d’Estudis de la Dona; Fernando Flores, de l’Institut de Drets Humans, els dos de la Universitat de València; Empar Puchades, de l’Associació de Veïns i Veïnes de Castellar-l’Oliveral; Juli Moltó, de l’Associació de Veïns i Veïnes de Natzaret i Mireia Vidal, de La Punta, Coordinadora Camperola del País Valencià CCPV-COAG. Moderava l’acte la periodista Kristin Suleng.  El debat ha recordat la lluita veïnal i d’altres col·lectius activistes contra una imposició de model de vida i de territori que s’imposa des dels poders econòmics i en el qual les persones que habiten aquests territoris no tenen veu ni vot, ni tan sols drets, donat que les prioritats de negoci passen com si res per damunt dels drets universals de la ciutadania, com el dret de tot ésser humà i dels pobles a viure en un medi ambient saludable, equilibrat i segur, i el de tindre un habitatge digne, que li proporcione benestar. En el debat s’ha apuntat que  només cal recordar la frase d’Aurelio Martínez, president de l’Autoritat Portuària de València: “Podran posar tots els recursos, però l’activitat del port continuarà”. Des de l’organització apunten que “és molt significatiu el fet de que aquesta temàtica en particular -la de la reparació a les víctimes- siga la que tanque el cicle, donat que l’essència de la qüestió i la lluita que estan desenvolupant els col·lectius articulats en la Comissió ciutat-port, és quin territori volem habitar, i com volem viure, tal i com van ser les lluites precedents de “El Saler per al poble”, i “El Riu és nostre i el volem Verd” . Lluita per a posar fre al frenesí dels ports, que també es reprodueix a altres indrets de la geografia estatal, donat que Ports és un organisme que depén del ministeri encapçalat per José Luis Ábalos. I totes fan una reclamació que es reitera: dret a decidir”. Les taules del cicle estaven estructurades al voltant d’aquests quatre eixos: l’econòmic, l’ambiental, el de governança i el de la memòria i el reconeixement.  La Resistència i Justícia ha sigut la dels drets, i la més personal de les taules, que es van iniciar amb la temàtica “Quin serà el cost (real)? I quins els beneficis? La valoració econòmica del projecte d’ampliació del port”, amb membres de la taula tan reconeguts com Joan Martínez Alier (UAB i precursor de l’economia ecològica), Antonio Turiel (CSIC i expert en combustibles fòssils - Oilcrash), Anastasio Urra (UV expert en economia ecològica i decreixement) i Erika González (experta de l’Observatori de Multinacionals). La segona taula es va dedicar a “Els impactes ambientals i territorials de l’ampliació del port”, amb Eulàlia Sanjaume (catedràtica de Geografia-UV), Jorge Olcina (president de l’Associació Espanyola de Geografia), Miguel Rodilla (Institut d'Investigació per a la Gestió Integrada de Zones Costaneres-UPV), Jaume Adrover (Col·lectiu Terraferida) i Maria Garcia (Coalició europea per a la implantació de zona de control d’emissions a la mar mediterrània-Ecologistes en Acció). I la tercera es va centrar en “Com es prenen les decisions sobre l’ampliació del port? - Transparència, governança i participació”, amb Ana Noguera (Consell Valencià de Cultura i UNED), Pilar Vega (Departament de Geografia Humana - UCM), Alba Nogueira (Departament de Dret Administratiu - USC), Reyes Marzal (Departament de Dret Administratiu i Processal-UV) i Andrés Boix (Departament de Dret Administratiu i Processal – UV). Les taules de debat han generat gran interés entre la ciutadania. En la taula de resistència i justícia s’han destacat dues necessitats en la lluita i moviments ciutadans: s’ha d’incorporar més activisme jove per tal de garantir el relleu; i la segona, la difusió àmplia d’aquestes qüestions, per tal que persones més enllà dels col·lectius afectats de primera mà puguen accedir a mecanismes de participació per tal d’exercir el seu dret a decidir.   Per a fer la inscripció i assistir-hi de manera presencial: https://bit.ly/3ht7E5 Per a seguir el debat en línia: https://www.youtube.com/watch?v=-55nQ8hSDOs
La conferència, presentada i moderada pel director del CDE-UV, el professor Cecilio Tamarit, es va oferir a través de la plataforma Blackboard Collaborate. Amb el títol ‘El moment fundacional de la UE. Context històric i raons del seu naixement’, el vicepresident del Consell Federal Espanyol del Moviment Europeu, el professor i polític Eugenio Nasarre Goicoechea, abordà la gènesi de la Unió Europea des que aquesta començà a gestar-se com a conseqüència primera de la devastació que va produir sobre el territori la Segona Guerra Mundial. Davant aquest panorama crític i desolador a tots els nivells (polític, econòmic, social...) eren necessàries dues tasques ben “urgents”, tal i com afirmà Nasarre Goicoechea, “la reconstrucció de les democràcies i la reconstrucció econòmica”. En aquest moment, la “qüestió alemanya” es posava en el centre del debat sobre el futur d’Europa alhora que arrancava la “guerra freda” entre els blocs capitalista i comunista. A partir d’ací, Nasarre Goicoechea tractà la creació del “teló d’acer”, el Pla Marshall del 47, i com, tot seguit, la idea d’una Europa unida comença a obrir-se camí. L’any següent, el 1948, té lloc el Congrés d’Europa a la Haia, fonamental per a la gestació de la futura UE. A continuació, la conferència s'aproximà a les eleccions en les democràcies occidentals i els nous subjectes polítics, la Declaració Schuman de 1950, el Tractat de la CECA del 51 i la protoeuropa, fins arribar als “pares fundadors” de la UE que coneixem en l’actualitat: Schuman, Adenauer, De Gasperi i Spaack. Nasarre s’aturà així mateix en la figura de Jean Monnet com a l’inici d’un camí ja històric. Eugenio Nasarre Goicoechea  El professor Eugenio Nasarre Goicoechea (llicenciat en Dret, Ciències Polítiques i Filosofia per la Universitat Complutense de Madrid, i titulat en Periodisme) ha sigut, entre altres càrrec, director del Gabinet del Ministre d’Educació i Ciència, director general d’Afers Religiosos, subsecretari del Ministeri de Cultura, director general de RTVE, conseller d’informació de l’Ambaixada d’Espanya a Itàlia, conseller d’administració de RTVE, i secretari general d’Educació. Ha sigut diputat en les Corts Generals amb el Partit Popular durant quatre legislatures i professor de Dret Constitucional a la Universitat San Pablo CEU. També ha estat president del Moviment Europeu d’Espanya (2012-2018), del qual és en l’actualitat vicepresident. En matèria europea, destaquen les seues darreres publicacions ‘Treinta años de España en la Unión Europea. El camino de un proyecto histórico’ (2015); ‘Europa como tarea’ (2018); el capítol ‘A los setenta años de la Declaración Schuman’, en ‘El debate ciudadano en la Conferencia sobre el futuro de Europa’ (2020); ‘Sobre la unidad de Europa y su identidad cultural’ (2020); i l’article ‘El legado de Madariaga al servicio de España y de la Europa Unida’ en ‘El Movimiento Europeo, lugar de encuentro entre los españoles’ (2021). La conferència d’Eugenio Nasarre Goicoechea va ser organitzada per l’Escola Europea de Pensament Lluís Vives de la Universitat de València, a través del Vicerectorat de Cultura i Esport, i el Centre de Documentació Europea de la UV, amb la col·laboració del Centre d’Excel·lència Jean Monnet sobre Integració i Globalització. L’Escola Europea de Pensament Lluís Vives és un projecte cultural impulsat des del Vicerectorat de Cultura i Esport, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat, l’Ajuntament de València, les conselleries de Transparència, i d’Educació, Investigació, Cultura i Esport, l’Acadèmia Valenciana de la Llengua, la Institució Alfons el Magnànim i Caixa Popular.
Pedro Cifuentes, guanyador del Premi Nacional d'Educació per al Desenvolupament per la seua labor com a introductor i divulgador de l'ús del còmic amb finalitat didàctica, parlarà sobre la seva experiència amb les dues novel·les gràfiques. El seu èxit al crowfunding i la seua trajectòria en el món del còmic. Per assistir-hi és necessària la inscripció ací. En ‘¡Vaya siglo nos espera!’ l'autor ens proposa un viatge en el qual acompanyarem a una professora anomenada Esperanza, els seus alumnes i uns personatges molt especials per diferents parts del món. Al costat d'ells aprendrem quines són les eines més eficaces per a fer del nostre planeta un lloc millor per a tots. D'altra banda, en ‘El Renacimiento’ acompanyem a personatges com Leonardo da Vinci, Sofonisba Anguissola, la Gioconda, Miguel Ángel, Raffaello, Durero, Tiziano o Garcilaso de la Vega en el seu viatge per aquesta etapa històrica. Amb aquesta novel·la gràfica podem passejar per la Florència dels Medici o perdre'ns ascendint La torre de Babel de Brueghel el Vell. L'entrada a la conferència va ser lliure i limitada a la capacitat de la sala. Per a complir les condicions sanitàries exigides per la COVID-19, les places són molt restringides, per tant, es demana que la inscripció la formalitzen només les persones que estiguen segures de poder assistir. Les conferències es poden recuperar posteriorment des del canal YouTube del Centre Cultural La Nau. Divulgador i docent Pedro Cifuentes és professor de Ciències Socials en ESO des de 2008, i membre del Comitè Coordinador de la Xarxa de Docents per al Desenvolupament. La seua labor com a introductor i divulgador de l'ús del còmic amb finalitat didàctica ha estat reconeguda amb el Premi Nacional d'Educació per al Desenvolupament (2010), el Premi Materials Didàctics Comunitat Valenciana (2011), el Premi al Professor Destacat de la Generalitat Valenciana (2019) i el Premi Cope Castelló d'Educació (2020). Després de l’èxit del seu micromecenatge, Desperta Ferro Edicions recull el testimoni de la seua ‘Historia del arte en cómic. El mundo clásico’, primer volum d'una col·lecció a la qual li van seguir ‘El mundo medieval’, ‘El Renacimiento’ i, pròximament, ‘La época del Barroco’, ‘El siglo XIX’ i ‘El siglo XX’.
La conferència s'emmarcava en el cicle VALÈNCIA THINKS GLOBAL. Imaginem el futur, organitzat per l'Observatori Cultural. El catedràtic de Sociologia de la London School of Economics hi abordà una qüestió crucial per a les societats contemporànies: el creixent augment de les desigualtats i l'amenaça que això suposa per als pilars en què es recolzen les democràcies liberals. Com analitza a consciència en el seu últim llibre, The Return of Inequality. Social Change and the Weight of the Past (Harvard University Press, 2021), els rics porten anys allunyant-se de la resta de la població i els superrics s'allunyen cada vegada més dels rics. Davant aquesta creixent concentració de la riquesa en poques mans, els economistes del corrent dominant insisteixen en què l'important és el creixement, no la distribució, però Savage replica explicant els profunds efectes nocius que la desigualtat econòmica té en la configuració de les societats, ja que agreuja els conflictes culturals, socials i polítics. A través de les idees dels principals teòrics de la desigualtat, com Marx, Bourdieu i Piketty, el professor Savage adverteix sobre el risc d'un retorn al passat, a un escenari caracteritzat pel domini dels imperis, les elits dinàstiques i les divisions ètniques, que crèiem ja superat. Mike Savage és catedràtic de Sociologia a la London School of Economics i ha sigut director de l'Institut Internacional de Desigualtats, un dels principals centres de recerca i ensenyament a nivell mundial centrat en aquest camp. Ha dedicat gran part de la seua dilatada trajectòria investigadora a l'estudi de les classes socials i les desigualtats, i especialment ha parat atenció als processos culturals que intervenen en les divisions de classe. El seu treball amb la BBC Great British Class Survey, una pionera investigació sobre l'estructura social del Regne Unit, va tenir una enorme repercussió i va donar lloc a l'aclamat llibre Social Class in the 21st Century (Penguin, 2015). A més d'aquest, el professor Savage ha publicat més d'una desena de llibres, n’ha editat uns altres nou, i és autor de més de huitanta articles científics i més de seixanta capítols de llibre, amb traduccions al xinès, japonès, portuguès, francès i espanyol. La seua última publicació, en la qual se centra la conferència en línia que impartirà a la Universitat de València, The Return of Inequality: Social Change and the Weight of History, ha vist la llum al maig del 2021. VALÈNCIA THINKS GLOBAL. Imaginem el futur és una iniciativa del Vicerectorat de Cultura i Esport, i la Fundació General de la Universitat de València, a través de l'Observatori Cultural, que té la col·laboració de la Institució Alfons el Magnànim. Totes les sessions del cicle es retransmeten en directe a través del Canal de YouTube del Centre Cultural La Nau i, una vegada finalitzat cada lliurament, l'arxiu es pot recuperar també des del mateix canal.
El llibre és el retrat de Lluís Vives, el nostre primer filòsof modern i «un personatge que oculta una història apassionant», en paraules de José Luis Villacañas. En aquesta biografia, l’autor pretén subratllar no solament la importància històrica de l’humanista valencià, amb la seua intervenció central en diversos camps del saber de l’època, sinó sobretot els seus intensos esforços de racionalització moral enmig d’una època essencialment caòtica. En aquest sentit, Vives va desplegar un tipus humà de forta consistència ètica i de clar esperit cívic, que no és freqüent a les terres hispàniques. José Luis Villacañas Berlanga és catedràtic de Filosofia i director del Departament de Filosofia i Societat a la Universitat Complutense de Madrid. Doctor en Filosofia per la Universitat de València, dirigeix Res Publica. Revista de Historia de las ideas políticas. També dirigeix la Biblioteca Virtual Saavedra Fajardo de Pensamiento Político Hispánico i la col·lecció Euroamericana. Publica la sèrie Inteligencia Hispana, ideas en el tiempo, sobre les idees polítiques que han orientat històricament a les societats hispanes. Ha publicat una extensíssima obra de llibres sobre filosofia i història (que ja voreja el mig centenar), entre els quals destaquen Jaume I (2003), La formación de los reinos hispánicos (2005), La monarquía hispánica (2008) i ¿Qué imperio? (2008), com a part d’un projecte d’explicar la història política hispànica. El seu llibre Imperiofilia y el populismo nacional-católico (2019) es va convertir en un dels més venuts dels últims temps.  Aquesta i altres conferències es poden recuperar posteriorment des del canal MediaUni de la Universitat i el canal YouTube del Centre Cultural La Nau.
L’artista, guardonada amb el Premi Nacional de Còmic per la seua primera novel·la gràfica Estamos todas bien (2018), va oferir una aproximació del procés creatiu emprat en Todo bajo el sol. Aquesta novel·la gràfica ens situa a la costa llevantina a la primeria dels anys seixanta per contar-nos la història d’una família que pateix les devastadores conseqüències del turisme de masses. Al llarg de les dècades, veiem que l’auge del neoliberalisme trunca les esperances i els projectes dels membres d’aquesta família, el testimoniatge de la qual ens parla d’una època en què els paisatges i la seua riquesa natural es van transformar per a sempre. Tanmateix, hi ha un lloc que resisteix: entre el barri antic de les ciutats i els pobles costaners, convertits en ciutats de vacances, s’estén l’horta, baluard d’un estil de vida amenaçat per l’avanç implacable de la rajola. L’entrada a la conferència va ser lliure i limitada a la capacitat de la sala. Per a complir les condicions sanitàries exigides per la COVID-19, les places són molt restringides, per tant es demana que la inscripció la formalitzen només les persones que estiguen segures de poder assistir-hi mitjançant aquest enllaç. Les conferències es poden recuperar posteriorment des del canal YouTube del Centre Cultural La Nau. Trencant motles Ana Penyas (València, 1987) es va convertir en 2018 en la primera dona a guanyar el Premi Nacional del Còmic. Diplomada en Disseny Industrial i graduada en Belles Arts a la Universitat Politècnica de València, Penyas va ser seleccionada en 2015 per a realitzar una residència artística a Porto (Portugal). També ha realitzat residències artístiques en la fira d’il·lustració de Madrid «Ilustrísima» i en el festival d’autoedició de València «Tenderete», amb diversos projectes d’autoedició. Així mateix, ha fet exposicions individuals en O! Galeria de Lisboa en 2015 i en Estudio 64 de València l’any 2016. Penyas ha participat en diverses exposicions col·lectives a València en 2016, amb el projecte 'Refugio Ilustrado' i 'AnArco'. Com a il·lustradora, ha treballat per a la revista 'Pikara Magazine', i també ha col·laborat amb el projecte sonogràfic 'Hits With Tits' i la plataforma CIES NO.​ Ha publicat amb les editorials Barlin Libros, Salamandra Graphic, Libros del Zorro Rojo, Mil razones, Libros del KO, la web cultural MipetitMadrid, 'elHype' i la revista 'Bostezo'.
Sole Giménez va parlar sobre els seus últims treballs, en els quals la seua intenció va més enllà del fet merament musical, perquè hi exposa algun dels problemes de gènere que hi ha en la música.  ‘Dones de música’ és un projecte reivindicatiu que parla de moltes de les dones creadores que van obrir pas en el difícil camí de la música i d’altres que, anys després, en van agafar el testimoni. És un projecte de dos discos i una gira en què sonen cançons de diferents èpoques, països i estils, però amb un nexe comú: el de la dona creadora, el talent femení, històricament injuriat, fins i tot silenciat, però que amb el pas del temps està ocupant per fi l’espai que es mereix. Aquest treball es fa en honor a aquelles que van obrir les portes i es van anar colant de puntetes en la música, a les que es van atrevir a cantar malgrat els prejudicis, a les primeres que van estudiar música amb l’ajuda d’aquells homes que van veure en elles un talent únic i els van ajudar a brillar en un món quasi tancat al seu talent. A les que es van enfrontar a tot i a tots, van creure en el seu somni, en si mateixes i van superar tots els obstacles per arribar a enlluernar-nos amb les seues cançons, la seua música i la bellesa que hi ha en elles. La conferència s’emmarca en el cicle ‘Dones creadores’ de la programació de l’Escola  Europea Lluís Vives, i compta amb la col·laboració de la Unitat d’Igualtat de la Universitat. L’Escola  Europea de Pensament Lluís Vives és un projecte cultural, impulsat des del Vicerectorat de Cultura i Esport i amb la gestió de la Fundació General de la Universitat de València, que es configura com un espai per a la reflexió i el debat participatiu i crític sobre els assumptes d’actualitat. L’Escola compta amb la participació d’altres actors de l’administració pública i de la societat civil: Presidència de la Generalitat, Ajuntament de València, Conselleria de Transparència i d’Educació, Investigació, Cultura i Esport, Acadèmia Valenciana de la Llengua, Institució Alfons el Magnànim i Caixa Popular. Sole Giménez Va nàixer a París, va créixer a Iecla i es va establir a València en arribar a la universitat. Des de molt menuda va mostrar un gran interés per la música i amb tan sols nou anys va començar a compondre les seues primeres cançons. Amb 11 anys va entrar a formar part d’un cor de xiquetes en el qual destacà com a solista ben aviat. L’any 1983, amb vint anys i estudiant de Belles Arts en la Universitat de Sant Carles (València), emprén una nova aventura musical: la formació el grup Presuntos Implicados, en el qual desenvolupà gran part de la seua carrera artística com a cantant, autora i compositora durant els vint-i-tres anys en què fou part imprescindible d’aquesta formació. Al llarg d’aquells anys va contribuir a l’èxit del grup amb textos inoblidables com el de la cançó «Como hemos cambiado», quasi un himne per a tota una generació. Va compondre temes tan emblemàtics com «Alma de blues» o «Mi pequeño tesoro», entre molts altres, que van ajudar a posicionar Presuntos Implicados en el punt més alt del panorama musical. L’any 2006, Sole Giménez decidí continuar la seua carrera musical en solitari i va consolidar l’estil i la personalitat en cadascun dels 10 discos que ha editat fins avui, de marca inconfusible, i que l’han afermada com a intèrpret i autora entre el públic espanyol i llatinoamericà. Els seus últims treballs suposen una presa de consciència del paper dels rols que s’atorguen tant a homes com a dones. Sole Giménez va més enllà dels prejudicis: permet que ells mostren la seua sensibilitat (Los hombres sensibles, 2017) i dona veu i visibilitat a les dones creadores; així, reconeix la falta d’oportunitats que la dona ha tingut per a fer música. Tot açò ho exposa en un repertori molt conegut en el qual la majoria de les autores són desconegudes per al gran públic, amb el llançament de Dones de música, vol. 1 (2019) i Dones de música, vol. 2, (2021).
Conversatoris iberoamericans amb observatoris inclou 12 xarrades en línia en les quals hi participaran 27 Observatoris Culturals i Sistemes d’Informació Cultural de diferents països d’Iberoamèrica. Cadascuna d’aquestes conferències són d’accés públic, seran transmeses en línia i es difondran en les webs dels observatoris involucrats. Les jornades comencen aquest dilluns, 15 d’abril, i es realitzaran el tercer dilluns de cada mes fins a març de 2025, sempre a les 18 hores (hora Espanya). Aquesta iniciativa sorgeix des de l’Observatório de Políticas de Ciência, Comunicação e Cultura [PolObs] de la Universidad do Minho (Portugal) i compta en el comité organitzador amb l’Observatório de Políticas Públicas Culturais da Universidade de Brasília (el Brasil). L’Observatori Cultural de la Universitat de València ha sigut convidat a formar part del comité organitzador. “Aquesta invitació arriba en un moment clau per a l’Observatori Cultural de la Universitat de València, després de quasi cinc anys de creació sota l’aler del Vicerectorat de Cultura i Societat de la Universitat. Estem orgullosos que el treball realitzat estiga donant resultats d’abast internacional. Aquesta és una oportunitat molt valuosa per a generar llaços i xarxes de col·laboració amb acadèmics, acadèmiques i agents culturals dels 27 observatoris culturals d’Iberoamèrica que estaran involucrats, qüestió que està totalment alineada amb els objectius del Pla Estratègic de la UV per a 2023-2026”, ha destacat Raúl Abeledo, cap responsable de l'Observatori Cultural de la Universitat de València. Aquest cicle de trobades té com a objectius principals enfortir les relacions entre observatoris culturals de l’espai iberoamericà, visibilitzar el seu paper estratègic en el desenvolupament del sector cultural i reflexionar entorn del nou rol de la cultura com a bé públic mundial. L’Observatori Cultural de la Universitat de València organitza de manera directa quatre d’aquests 12 encontres, moderant xarrades i dinamitzant els diàlegs. El primer d’ells se celebrarà aquest dilluns, 15 d’abril, a les 18 hores (hora Espanya) i consistirà en el diàleg inaugural entre els tres observatoris organitzadors. La conferència és de lliure accés i no requereix inscripció prèvia. Les persones interessades poden connectar-se a través d’aquest enllaç, que trobaran també en la pàgina web i xarxes socials de l’Observatori Cultural de la Universitat de València: https://www.uv.es/observatoricultural  D’aquestes converses s’extrauran els materials clau per a compondre 12 podcast que prompte estaran disponibles, també amb lliure accés, en la web de l’Observatori. A més, aquest cicle de trobades donarà lloc a una publicació coeditada pels observatoris organitzadors i que es difondrà en octubre de 2025 per al lliure accés de la ciutadania. La conferència tripartida de tancament serà en 2025 coincidint amb les activitats oficials de celebració del 75é aniversari de l’OEI. Seran tres conferències magistrals i tres taules redones que sintetitzaran les conclusions i desafiaments que deixaran els 12 encontres anteriors. Aquestes conferències seran presencials, una en cada universitat organitzadora en octubre de 2025.
Aquestes jornades exploraran, de la mà de professionals cineastes i destacades personalitats de l'àmbit jurídic i acadèmic, les diverses perspectives i reflexions sobre l'impacte mutu d'aquestes dues disciplines.  A les 9.30 hores, la vicerectora de Cultura i Societat, Ester Alba, inaugurarà la trobada, juntament amb la coordinadora de les jornades, la catedràtica de la Universitat de València, Beatriz Gallardo Paúls. A continuació, se celebrarà la conferència inaugural, que estarà a càrrec de l’ex ministra de Cultura i directora de cinema, Ángeles González Sinde, que participarà en una conversa sobre la interrelació entre el cinema, el dret i la vida, moderada per la cineasta Irene de Lucas i el codirector de la Col·lecció Editorial ‘Cine y Derecho’, Fernando Flores.  El primer dia de la jornada s'abordarà la profunditat la col·lecció ‘Cine y Derecho’ des de la perspectiva dels drets humans i s'analitzaran obres clau com ‘Los derechos de la infancia’, ‘La Fábrica y la Oficina’, ‘Derechos, Cine, Literatura y Cómics’, o ‘La guerra contra el terrorismo, veinte años después’.  A la vesprada, autors de la col·lecció ‘Cine y Derecho’ debatran sobre obres que aborden temes feministes, com ‘La costilla de Adán’, de Juan Miguel Company i Ignacio Cort, i ‘El acusado’, d'Ana Valero, així com altres obres rellevants com ‘La voz más alta’, de José Luis Espinosa, ‘Vania en la Calle 42. Mérito y Decepción’, de Jesús García Cívico, i ‘La guerra a la vuelta de la esquina’, de Chiara Vitucci, que aprofundirà en la seua experiència i cobertura de les guerres iugoslaves.  El segon dia de la jornada estarà dedicat a examinar la relació entre el cinema i el dret des d'una perspectiva legal Salvador Vives, director de Tirant lo Blanch, moderarà un panell amb la participació de destacades personalitats de l'àmbit legal, com la magistrada del Tribunal Suprem, Ana Ferrer García, el catedràtic de Dret Constitucional, Miguel Ángel Presno Linera, el magistrat del Tribunal Suprem, Luis María Díez Picazo i el catedràtic de Dret Processal, Jordi Nieva Fenoll.  La jornada continuarà explorant com el cinema ha marcat la vocació jurista de destacades personalitats de l'àmbit legal, incloent-hi la catedràtica de Dret Constitucional Rosario Serra Cristóbal, el catedràtic de Dret Constitucional, Javier de Lucas, la fiscal especialitzada en violència de gènere, Susana Gisbert Grifo i el catedràtic de Dret Penal, José Luis González Cussac.  L'entrada és gratuïta prèvia confirmació d'assistència per mail comunicaciones@tirant.com.
La jornada inaugural, dimarts 12, a les 10.45 hores, estarà a càrrec del poeta Mario Obrero, Premi LOEWE de Poesia 2020 a la Creació Jove. Dimarts de matí, a més de diverses taules redones, a les 12 hores està prevista la presència del fotoperiodista Benito Pajares, que acompanyarà un grup d'uns 60 estudiants de l'IES Isabel de Villena i de l'IES Ramon Llull a l'exposició Destí: vida, una mostra instal·lada a l'Aulari Nord del Campus dels Tarongers i que plasma a través de 40 fotografies el drama de la invasió d'Ucraïna -amb l'èxode de milers de persones, especialment dones amb xiquets i xiquetes-, mitjançant la mirada de Pajares que va viatjar a Przemysl a la frontera de Polònia amb un grup de voluntaris de l'ONG Juntos por la Vida. L'exposició, que ha itinerat a diferents campus a través del programa ‘Cultura als campus de la UV’ per apropar la cultura als estudiants, es podrà visitar fins al 2 de febrer de 2024. La segona jornada d'aquest aniversari arrancarà dimecres 13 de desembre amb una conferència de Begoña Lasagabaster, directora de la Divisió d'Igualtat de Gènere de l'Oficina del Director General de la UNESCO, i ja a la vesprada, entre les activitats programades, destaca la presència de l'actor, Pepe Viyuela, que presentarà el seu documental 'Un viaje hacia nosotros', que mostra la realitat dels refugiats espanyols del 1939 arran de la investigació del passat de la família: el seu avi Gervasio. La tercera jornada d'aquesta setmana, el dijous 14, es dedicarà a analitzar l'evolució dels principals conflictes de l'actualitat des del prisma de la Declaració Universal dels Drets Humans a través de diferents taules redones. La cloenda, divendres 15, a les 10.30 hores, correrà a càrrec del director de l'Institut de Drets Humans de la Universitat de València, Fernando Flores i del catedràtic de Geografia Humana de la Universitat de València , Joan Romero.
Dirigides per Raúl Abeledo, investigador principal de tots dos projectes, les jornades reuniran en el Centre Cultural La Nau de la Universitat de València prop de 20 projectes culturals innovadors que presentaran les seues propostes. A més, es comptarà amb 5 conferències de professionals en internacionalització cultural, propietat intel·lectual i finançament de projectes. La inscripció és gratuïta i pot realitzar-se a través de la web de l'Observatori Cultural. L'objectiu d'aquestes jornades és donar a conéixer els resultats de dos projectes europeus desenvolupats per Econcult a València i generar un grup de treball i debat sobre cultura. El fil conductor serà: "Què pot fer la internacionalització cultural per la innovació social i territorial?". El matí del dia 19 estarà centrada en “Estratègies d'Internacionalització per al sector cultural” sobre la base del projecte europeu Interreg MED Chebec. Els 7 projectes culturals participants presentaran les seues idees en Pechakucha, un format didàctic i visual. Les iniciatives presentades seran Ana Illueca Ceramics, La Collita Comunicació, la Cooperativa Barret Films, PhotOn Festival, Drawfolio, Ikebanah Arts Escèniques i Saltarinas. Durant la jornada també participaran Antonia Blau, directora general del Goethe-Institut Madrid, Marta C. Devesa, advocada i gestora cultural, i Pau Rausell, director de ECONCULT, els qui oferiran dues xarrades sobre innovació a les ciutats, drets de propietat intel·lectual i el valor de la internacionalització cultural en l'actualitat, respectivament. Així mateix, el dia 20 de setembre estarà centrat en la innovació dels serveis culturals i creatius a través del projecte europeu Interreg MED CreativeWear. En la jornada participaran 11 projectes innovadors nacionals i internacionals: Las Naves de València, Unit Experimental de la Universitat Politècnica de València, I-Team Relais Culture Europe, Teatre del Raval de Gandia - LaCasaCalba, SILKNOW de la Universitat de València i el Arxiu Valencià del Disseny de la UV, MESOC, Palimpsest, Designscapes, Artcast 4D i Locarts. La jornada la tancarà una conferència sobre finançament de projectes a càrrec de María Iglesias, representant de la Unitat de Polítiques Culturals de la Direcció General d'Educació, Joventut, Esport i Cultura de la Comissió Europea. L'esdeveniment compta amb la col·laboració de la Generalitat Valenciana, Interreg MED Programme, la Regidoria de Cultura de l’Ajuntament de València i de Caixa Popular.  L'assistència a aquestes jornades és d'inscripció necessària i gratuïta a través del web de l'Observatori Cultural de la UV.
La jornada estava dividida en dues sessions. En la primera, s'abordaren experiències d'innovació educativa en el context de l'Educació Superior, així com els reptes i desafiaments que afronta en el context del segle XXI. En la segona, s'oferiren diverses propostes metodològiques i experiències docents en l'àmbit de l'Educació Comparada i es conclourà amb una reflexió profunda al voltant de les aportacions de l'Educació Comparada a l'àmbit de la Innovació Educativa i el seu vincle amb la responsabilitat social en l'àmbit universitari. Aquesta jornada s'emmarca en el projecte ‘Aprenentatge Ubic (U-learning) en Educació Comparada i Política Educativa’ (AUPECE) del Departament de Educació Comparada de la UVEG. La iniciativa, organitzada pel Departament d'Educació Comparada i Història de l'Educació, així com pel Centre d'Estudis d'Educació Comparada en la Universitat de València, s'emmarca en el projecte d'innovació educativa UV-SFPIE_PID-2078017: Materials digitals reutilitzables de qualitat per a la innovació docent en Educació Comparada i Política de l'Educació, finançat pel Vicerectorat d'Ocupació i Programes Formatius de la Universitat de València.  L'activitat es desenvoluparà de manera presencial amb retransmissió en línia per a les persones inscrites. El seu accés serà gratuït fins a completar aforament. El programa de la jornada, així com la forma d'inscripció i accés es troba disponible a través del següent enllaç: https://shre.ink/QpOI Més informació del projecte AUPECE: https://www.uv.es/auecpe
Aquestes terceres jornades ‘Vida digna, mort digna. Eutanàsia: llums i ombres’ donaren inici a Gandia la vesprada de dijous 20 i s’allargaren fins a dissabte 22 a migdia. Durant aquestes sessions de treball es va buscar avaluar com ha estat la resposta a la Llei Orgànica de Regulació de l’Eutanàsia (LORE) aprovada el 2021 així com analitzar com s’està implementant l’eutanàsia i com ha canviat en la societat després l’entrada en vigor de la llei. Per a realitzar aquesta tasca, les jornades van comptar amb un ampli grup d’expertes i experts de diversos àmbits professionals, tots ells grans coneixedors dels aspectes més destacats de la prestació de l’ajuda per a morir dignament. Actes oberts a la ciutadania  La programació de les jornades va incloure dos actes oberts a la ciutadania en general. El primer d’ells va ser la conferència inaugural que anar a càrrec de Javier de Lucas, catedràtic de Filosofia del Dret i Filosofia Moral de la Universitat de València, membre de l’Institut de Drets Humans de la UV i senador del Govern d’Espanya. De Lucas pronuncià una conferència que portava per títol ‘No sols un dret: La fundamentació constitucional del dret a la eutanasia com a dret fonamental’, a la Casa de la Cultura de Gandia. Mentre, divendres 21 per la vesprada i al Centre Internacional de Gandia va tindre lloc la representació teatral ‘Pa morir-se de risa’ a càrrec de la companyia Huit Teatre. Un acte que va servir, a més, per a presentar l’Associació Federal Dret a Morir Dignament, organitzadora d’aquest tercer encontre.
L’escenari va ser el Primer Congrés Internacional de l’Arxiu Valencià del Disseny (AVD), que va tindre lloc en el marc de la Capitalitat Mundial i que va sorgir amb la intenció de congregar cada any als principals referents acadèmics del disseny. Va acollir el gruix de la trobada la Sala Palmireno de la Facultat de Geografia i Història, centre on se situa l’oficina física de l’Arxiu. Amb el títol ‘El disseny en el marc de l’economia circular: creació, valorització i recepció – Design in the Frame of Circular Economy: Creation, Valorization and Reception’, el congrés es desenvolupà del 10 al 12 de novembre, i les ponències i comunicacions es poden trobar en el Canal de Youtube de la Fundació General de la UV. El seu contingut girà entorn de quatre ponències, seguides tres d’elles de les comunicacions seleccionades per cada àrea, i quatre taules temàtiques. A més, hi va haver un espai per a la presentació de pòsters i visites complementàries a espais relacionats amb el disseny. Obertura de la trobada acadèmica  El congrés va ser inaugurat dijous 10 de novembre, en un acte que va comptar amb la presència de la vicerectora de Cultura i Societat de la Universitat de València, Ester Alba; del vicepresident executiu de l’Agència Valenciana de la Innovació (AVI), Andrés García Reche; del gerent de la Fundació General de la Universitat de València, Cristóbal Suria; i dels codirectors de l’Arxiu, els professors Vicente Pla (UV) i Xavier Giner (EASD València). També van assistir a l’acte, en representació de la Generalitat Valenciana, el director Territorial de Presidència, Francisco Molina; la cap de la Unitat d’Innovació de l’AVI, Silvia Sánchez; els dissenyadors Vicent Martínez, Lola Castelló, Manuel Lecuona, Boke Bazán i Juan Nava, entre uns altres; la directora i el subdirector de l’Escola Superior de Disseny de València, Rosa Esteban i Javier Mestre; i les professores i dissenyadores Brigitte Borja de Mozota (França) i Teresa Franqueira (Portugal), dues de les ponents internacionals del congrés; a més de representants d’associacions de dissenyadors i instituts, col·legis i fundacions. En la seua intervenció, la vicerectora Ester Alba va destacar el treball de les diferents institucions que donen suport a l’Arxiu Valencià del Disseny “per a convertir-lo en un referent, no sols local, sinó nacional i també internacional”. “És molt difícil trobar sinergies com les que es concentren entorn de l’Arxiu, la qual cosa ens parla d’altruisme i generositat de tots els agents implicats, des del disseny valencià que ha confiat en l’Arxiu amb els primers depòsits realitzats per Vicent Martínez, Lola Castelló i Manuel Lecuona fins a les més altes institucions polítiques, com la Generalitat, l’Agència Valenciana de la Innovació i l’Ajuntament de València, i acadèmiques, com la Universitat de València i l’Escola de Disseny”, va afegir. “Per a la Universitat un congrés d’aquestes característiques és fonamental perquè suposa crear un espai de referència internacional per a l’intercanvi d’idees on les possibilitats productives es multipliquen, fent de l’Arxiu Valencià del Disseny un motor de reflexió sobre el significat del disseny, com a llegat i potenciador de la creativitat dels joves talents, així com d’innovació i recerca oferint a la societat una oportunitat per a invertir en economia intel·lectual i del pensament”, va afirmar. Per la seua banda, Andrés García Reche va remarcar la necessitat actual que tenen la indústria i el disseny “de fer front a problemes d’enorme calat, com és el canvi climàtic”. D’ací ve que, va explicar, com va ocórrer en les dècades dels 80 i els 90 amb l’adaptació a la normativa internacional de qualitat, el disseny ha de ser precursor a oferir un valor afegit al producte, sostenible, saludable, i respectuós amb el planeta i el medi ambient. En definitiva, “posar l’economia circular i la sostenibilitat sobre la taula -de fet, l’AVI ha finançat ja 230 projectes d’economia circular- i fer un altre salt qualitatiu, com es va fer amb la Norma ISO 9000”. L'ADN de l’Arxiu  El professor Vicente Pla va subratllar que aquest congrés “no és una excepcionalitat”, sinó que “forma part d’un gran camp de treball que portem inscrit en l’ADN de l’Arxiu”. I va assenyalar: “D’una banda, l’Arxiu té una tasca importantíssima de conservació i preservació, així com de posar els materials que custòdia a la disposició dels investigadors i les investigadores en disseny. Però, d’una altra, té, des dels seus orígens, una missió que supera aquesta funció de conservació i que fa el salt a la difusió de la cultura del disseny amb la finalitat de repercutir immediatament en benefici de la societat generant coneixement i debat, connectant el passat amb la societat present i futura”. És en aquest vessant on, d’acord amb la codirecció de l’Arxiu, s’activa una segona línia de treball que inclou l’organització d’exposicions (com la comissariada per Xavier Giner en la Fundació Bancaixa, o la prevista en La Nau aquest desembre a càrrec de Vicente Pla), de congressos com el recentment celebrat, i de webinars i trobades entre els agents de l’ecosistema del disseny per a posar sobre la taula temes que preocupen o concerneixen al sector i aportar solucions en matèria de creació i innovació. El programa del Congrés, taula a taula  La ponència inaugural va anar a càrrec de la vicerectora Ester Alba, la qual va donar peu a les dues primeres taules temàtiques que, simultàniament, van aprofundir en el paper de les empreses, el disseny i les polítiques al voltant del disseny -moderada per l’especialista brasilera Gisele Raulik-Murphy-; i en l’ecosistema digital, pel dissenyador valencià Kike Correcher.   Ja per la vesprada, se celebrà la sessió que estructurava l’àrea de creació, consistent en una lectura, que realitzà Vicente Pla, del dissenyador i professor de la Universitat de Sevilla Fernando Infante, sobre els plantejaments creatius del disseny en l’horitzó de la circularitat i la sostenibilitat. La tercera ponència del congrés va obrir la jornada de divendres 12 amb la presentació de la professora Brigitte Borja de Mozota, de la Université Paris Nanterre (França) que estructurà tota l’àrea de valorització del disseny. A Borja de Mozota li van seguir les dues últimes taules temàtiques simultànies que tractaren, d’una banda, l’educació en disseny circular, moderada pel catedràtic i investigador Manuel Lecuona (Universitat Politècnica de València); i, d’una altra, el disseny en l’activisme social, per l’especialista en disseny de la Universidade de Aveiro (Portugal) Teresa Franqueira. Per la vesprada finalitzà l’activitat acadèmica a càrrec de la professora Marie Brennan, investigadora en disseny i sostenibilitat, que va vindre des del National College of Arts and Design de Dublín (Irlanda) per a presentar la ponència que estructurà l’àrea de recepció del disseny. Després de cada ponència hi hagué comunicacions (se'n presentaren 11 en total) que aprofundiren en qüestions molt específiques de les tres àrees a estudi. Finalment, el congrés comptà amb l’exhibició de més mitja dotzena de pòsters amb l'objectiu “d'arribar a una dimensió pràctica més enllà de la dimensió teòrica tradicional”. En paraules de Pla, “per a nosaltres és un aspecte important del congrés, que més enllà d’un espai de debat i reflexió, pretén convertir-se en un punt de trobada on dissenyadors i dissenyadores poden mostrar els projectes que estan creant dins del marc de l’economia circular i connectar amb agents interessats a dur-los a terme”. El I Congrés Internacional ‘El disseny en el marc de l’economia circular’ va estar organitzat per l’Arxiu Valencià del Disseny, finançat per l’Agència Valenciana de la Innovació, amb el suport de la Fundació General de la UV i la Facultat de Geografia i Història; i va tindre la col·laboració de l’Associació de Dissenyadors de la Comunitat Valenciana, del Col·legi de Dissenyadors d’Interior de la Comunitat Valenciana; i de l’Associació València Capital Mundial del Disseny 2022.
La iniciativa està organitzada pel Grup d’investigació Geografies Literàries (GEOLIT) (https://www.uv.es/geolit/) amb el títol ‘Mirades socials i educatives des de les ciutats escrites’. El congrés pretén aportar i compartir, des de les investigacions més recents i interdisciplinàries, noves mirades socials i educatives a partir del «gir espacial», que entén l’ésser humà en la seua interacció dialèctica a través dels espais i que utilitza l’«espacialitat» com a objecte d’estudi, concretada en el concepte de lloc, definit com a espai concret travessat d’emocions i generador d’identitats personals i col·lectives. Hi haurà sis conferències plenàries i 44 comunicacions presentades per 57 comunicants. El divendres 28 se celebra al Jardí Botànic una taula redona, moderada per Irene Rodrigo, amb els novel·listes Rafa Lahuerta, Ferran Torrent i Miquel Nadal, i una ruta literària «València, de l’antiturisme a la globalització». El dimecres 26, a les 20 hores, al Centre de Cultura del Carme hi haurà un recital poètic sobre la poesia urbana de Marc Granell a càrrec de Vicent Camps; i el dijous 26, a les 20 hores, al Col·legi Major Rector Peset tindrà lloc el concert d’Òscar Briz «Paisatges de ciutat en cançó» Els participants procedeixen de 15 universitats espanyoles, a més de 3 centres de secundària i una biblioteca i d’universitats de 8 països europeus diferents. En la ponència inaugural el professor de la Universitat de Limoges Bertrand Westphal tractarà de la connexió entre ‘Art urbà i geografia literària’, amb exemples dels carrers de València. En la ponència de clausura el professor de la Universitat Jaume I Adolf Piquer tractarà de les ‘Valències literàries’. Entre els assistents, hi ha 70 matriculats, a més de 60 mestres de primària i professors de secundària que participen, al llarg de les tres vesprades del congrés, en l’itinerari formatiu del Cefire de Plurilingüisme Rutes literàries en contextos educatius’.
El congrés és el resultat de l’interés creixent des de l’àmbit acadèmic en el ‘nové art’ com a metodologia educativa, plasmat en un nombre cada vegada major de publicacions en revistes acadèmiques de prestigi, així com en l’aparició de llibres específicament dedicats a aquest tema, que demostren que l'ús de la historieta pot abastar qualsevol disciplina, des de les Humanitats a les Ciències, així com qualsevol etapa educativa, des de Primària a l’Ensenyament Superior universitari. El congrés, dirigit pels professors Noelia Ibarra i Álvaro M. Pons, presenta a través d’un centenar de comunicacions no sols aquest interés, sinó els resultats i propostes de les línies d’investigació i treball que ja s’estan duent a terme en diferents universitats i entitats educatives. Amb ponents provinents de geografies tan dispars com Amèrica, Europa o Àsia, aquesta cita intenta crear un espai acadèmic de reflexió sobre les aplicacions del còmic, que desborden l'espai educatiu per a entrar en la intervenció social. La Universitat de València ha sigut pionera en l’estudi de les aplicacions del còmic, sent la primera a tindre una càtedra institucional dedicada al còmic i a posar en marxa un màster propi d'Educació i Còmic per a la formació del professorat en les possibilitats del còmic a l’aula. El congrés compta amb ponències plenàries a càrrec d’especialistes de reconegut prestigi, com Nick Sousanis (San Francisco State University), Ana Merino (Iowa University) i Gino Frezza (Universita di Salern), a més de taules redones dedicades a la presència del còmic a la biblioteca, la intervenció socioeducativa i la labor autoral, amb la presencial dels Premis Nacionals de Còmic Paco Roca, Cristina Durán i Miguel Ángel Giner. El cartell del congrés ha sigut realitzat per l'artista Nadia Hafid, creadora d'obres com a Chacales o El buen padre. Han col·laborat en l'organització del congrés la Facultat de Magisteri, l'acció europea COST ICOn-MICs, la Fundación El Arte de Volar i el Centre Micharmut d'Estudis i Conservació del Patrimoni del Còmic, impulsat per la Universitat de València i el Ajuntament de València.
En la inauguració intervindran José de Lamo, director general d’Igualtat en la Diversitat; Helena Rausell, vicerectora d’Igualtat, Diversitat i Polítiques Inclusives de la Universitat; i Albert Moncusí, degà de la Facultat de Ciències Socials. A continuació, els activistes Llum Quiñonero i Piro Subrat parlaran sobre les identitats dissidents valencianes en la Transició. Modera la conversa Carme Bernat, investigadora en formació que actualment està realitzant la seua tesi doctoral a l’Institut Universitari d'Estudis de les Dones i al Departament d’Història Moderna i Contemporània de la Universitat. A les 19 hores comença la taula ‘Entre la utopia i l'estratègia. Memòries de l'activisme LGTBI amb accent valencià’, que tindrà com a ponents a Pau López, autor de la tesi doctoral ‘El rosa en la senyera. El moviment gai, lesbià i trans valencià en el seu perigeu (1976-1997)’, i a Gracia Trujillo, historiadora, doctora en Sociologia i professora de la Universidad Complutense de Madrid, que parlaran al voltant de l’activisme LGTBI amb accent valencià. Modera la sessió Kristal Calvo, divulgadora, activista trans i vocal en el Consell Consultiu Trans de la Comunitat Valenciana. Tota la sessió es podrà seguir per streaming a través d’aquest enllaç: https://www.uv.es/eventos/ Previ a la jornada, de 15:30 a 16:30 hores, hi ha prevista una trobada amb entitats LGTBI, associacions de memòria democràtica, figures rellevants per a la memòria de la nostra comunitat, professionals de la investigació, la divulgació o la creació, així com organismes i col·lectius universitaris que treballen al voltant de la diversitat sexual. La reunió servirà per presentar els objectius de l’Armari de la Memòria així com el projecte de construir una Xarxa des d’aquest servei, comptant amb aquelles entitats i persones especialment vinculades o interessades en la recuperació i difusió de memòries LGTBI que desitgen formar part. Per a més informació, escriviu a diversitats@uv.es. Aquestes jornades, que s’organitzen en col·laboració amb les cinc universitats públiques valencianes, es plantegen com a punt de partida en la recuperació de memòries LGTBI i aspiren a construir una història específicament valenciana de la repressió i les dissidències sexogenèriques. Cinc sessions, dedicades monogràficament a diferents temàtiques (lluites, violències, normativitat/dissidència, comunitat, i salut i cultura), tindran lloc així del 29 de setembre al 6 d'octubre a les ciutats de València, Alacant, Elx i Castelló de la Plana, a les quals es podrà assistir presencialment o per streaming. El programa complet es pot consultar en https://larmari.gva.es/
Enguany, els assistents podran trobar-se amb autors i autores nacionals i internacionals com Laura Pérez, Pedro Cifuentes Elena Casagrande, Martin Etxeberría, Xabier Etxeberría, Montse Mazarriaga, Mateo Guerrero, Joan Mundet, Sergio Bleda, Luis NCT, Álvaro Ortiz, David Sánchez, Sara Soler, Teresa Valero, Juan Díaz Canales, Iban Coello, Fernando Blanco, Gaëlle Geniller, Manuel Gutiérrez, Manuel Romero, Santipérez, Paco Zarco, Bartolomé Seguí, Ramón Marcos i Toni Fejzula. També es comptarà, mitjançant videoconferència, amb l'autora americana Emil Ferris. Les jornades comptaran amb tallers infantils durant la celebració de l'esdeveniment, i seran precedides per un taller de Pedro Cifuentes sobre Visual Thinking. Durant les jornades hi haurà sessions de signatures dels autors i autores convidades. Dins de l'esdeveniment cal destacar la possibilitat de visitar dues exposicions: Les joies de Bernal (Sala Duc de Calàbria), que recorre els originals de les portades de la mítica col·lecció Joies Literàries Juvenils de l'Editorial Bruguera que va realitzar l'artista Antonio Bernal, i Negre Espante (primer pis del Claustre), que reuneix una mostra de les obres Goya Saturnalia, de Manuel Gutiérrez i Manuel Romero i Espante, de Laura Pérez. Les Jornades de Còmic tenen la col·laboració de la Direcció General de Cultura i Patrimoni, Regidoria de Acció Cultural del Ayuntament de València, Institut Francés de València, Centre del Còmic Micharmut i EMT València.
La Societat Espanyola per a l'Estudi de la Violència Filie-Parental (SEVIFIP) ha celebrat el “III Congrés Nacional de Violència Filie-Parental: Avanços i reptes”, durant els dies 26, 27 i 28 de maig en el Centre Cultural La Nau de la Universitat de València. Segons les dades publicades per la Memòria de la Fiscalia General de l'Estat, els expedients oberts a joves per violència filie-parental es van situar durant 2020 (últim any en què hi ha dades publicades) en 4.699 expedients. La Comunitat Valenciana és la segona comunitat d'Espanya en la qual més casos es van registrar, després d'Andalusia. En 2020 es van obrir 830 expedients per aquesta mena de delicte. Desglossant les dades per províncies, 478 van ser registrats a València, 302 a Alacant i 50 a Castelló. “Al llarg dels últims 20 anys hi ha hagut molts avanços. Malgrat que encara continua sent un problema invisible, va eixint a la llum i cada vegada la societat està més sensibilitzada amb aquesta mena de problemàtiques. Ara disposem de diversos programes d'intervenció especialitzada en violència filie-parental i això suposa un avanç enorme per a ajudar a famílies i joves. També podem afirmar que ara hi ha consens entre els/as professionals a assenyalar que és un problema relacional, que cal treballar amb les famílies i implicar els pares i mares. També és important assenyalar que al principi només es tenia en compte abordar el fenomen des de l'àmbit judicial i ara s'aposta per la prevenció i la sensibilització”, ha apuntat María José Ridaura, vicepresidenta de SEVIFIP i psicòloga en Fundació Amigó. “Ara sabem moltes coses sobre la violència filie-parental, sobre les seues característiques, sobre quins poden ser les causes que l'originen i com podem intervindre d'una manera apropiada. Hem consensuat una definició de violència filie-parental que servisca perquè les investigacions tinguen un punt de partida comuna. Hi ha comunitats autònomes que tenen molts recursos i altres molt pocs i un dels reptes és que totes les regions tinguen recursos per a intervindre aquest tipus de violència”, ha assenyalat Roberto Pereira, president d'honor de SEVIFIP. El III Congrés Nacional de Violència Filie-Parental ha comptat amb la intervenció de María Vicenta Mestre, rectora de la Universitat de València amb la ponència inaugural “Enfocament multidisciplinari de la violència filie-parental” i de Roberto Pereira, president d'honor de SEVIFIP, amb la ponència de clausura “La VFP en la tercera dècada del segle XXI: desafiaments i propostes". De la mateixa manera, s'han realitzat 8 diferents taules redones i més de 20 comunicacions que han comptat amb la participació de reconeguts professionals en l'àmbit de l'abordatge d'aquest fenomen. Sobre SEVIFIP  La Societat Espanyola per a l'Estudi de la Violència Filie-parental (SEVIFIP) naix amb l'objectiu promoure l'estudi, l'ensenyament, la investigació, la regulació deontològica i la intervenció d'i en la Violència Filie-Parental, així com la divulgació del coneixement adquirit.
La Jornada, gratuïta i amb inscripció prèvia a través d’aquest enllaç, es desenvoluparà a la Casa de la Cultura d'Alzira. La conferència principal, ‘Ètica pública, poder públic i comunitat política a Espanya’, a les 9.30 hores, estarà a càrrec del catedràtic de Filosofia de la Universitat Complutense de Madrid, José Luis Villacañas, director de diverses publicacions i amb una extensíssima obra de llibres sobre filosofia i història (que ja voreja el mig centenar). Villacañas serà presentat per Joan A. Llinares, director de l’Agència Valenciana Antifrau. Prèviament, a les 9 hores, l'alcalde d'Alzira, Diego Gómez i el director de l’AVAF inauguraran la Jornada. Després de la conferència principal, i al llarg del matí, membres de l'Agència Valenciana Antifrau i professors de la Universitat de València tractaran la integritat i l'ètica pública, temes essencials per a les institucions organitzadores. La primera taula, ‘Ètica i responsabilitat en l'exercici de les funcions públiques’, a les 11 hores, comptarà amb la participació de Cristina García Pascual, catedràtica de Filosofia del Dret de la Universitat de València i Ana M. Fuentes, directora de Fundació per la Justícia i vicepresidenta del Consell de Participació de l’AVAF. El col·loqui serà moderat per Víctor Almonacid, director de Prevenció, Formació i Documentació de l'Agència. El segon col·loqui, que es realitzarà a les 12.15 hores, comptarà amb Ana M. de la Encarnación Valcárcel, professora de Dret Administratiu de la Universitat de València i Antonio Penadés, president d’Acció Cívica i membre del Consell de Participació de l’AVAF.  A més, aquesta segona taula, ‘Ètica i gestió pública’, serà moderada per Anselm Bodoque, cap del Servei de Formació de l’AVAF. La jornada serà clausurada per la vicerectora de Cultura i Societat de la Universitat de València, Ester Alba. La jornada està organitzada per la Universitat de València (Vicerectorat de Cultura i Societat i Facultat de Dret), l’AVAF, l’Ajuntament d’Alzira i Alzira, Capital Cultural Valenciana 2022.
Un any més, aquest fòrum socioeconòmic organitzat per Fundació Cañada Blanch amb la London School of Economics (LSE) i la Universitat de València (UV) acosta els estudis de reconeguts professionals a l'avantguarda de la investigació en les ciències socials. L'estret vincle que manté la fundació amb la LSE es materialitza en aquest esdeveniment com un pont amb connexió directa al coneixement, que permet a tota persona interessada conèixer de prop els treballs de grans experts amb què predir i anticipar comportaments i tendències socials i econòmiques. Aquesta trobada a La Nau acull noves i diverses perspectives i incita a debatre sobre les causes del ràpid ascens dels populismes a la Unió Europea, del vot a favor del Brexit i de l'elecció de Donald Trump com a president dels Estats Units. A més, el Fòrum convida a reflexionar sobre com la pandèmia global de la covid-19 pot afectar el creixement de les actituds i els partits antisistema. Un acte presencial i gratuït al qual es pot assistir amb inscripció. La jornada del 5 de maig començarà a les 09.30 hores i s'inaugurarà amb la presència de M. Vicenta Mestre, rectora de la Universitat de València i patrona de Fundació Cañada Blanch, Juan Viña Ribes, president de la Fundació, i Andrés Rodríguez-Pose, catedràtic de Geografia Econòmica de la LSE, director de la Canyada Blanch Centre i catedràtic Princesa d'Astúries en la LSE. Rodriguez-Posa és un dels investigadors més citats del món en el camp de les ciències socials segons la llista anual de Clarivate . Després de l'acte d'inauguració, el professor Andrés prendrà la paraula i se centrarà a explicar els factors que són al darrere del creixement del populisme al món desenvolupat. A continuació, seguiran tres ponències protagonitzades per un panel d'experts europeus en diferents àrees del coneixement, com el politòleg Jonathan Hopkin (de la London School of Economics), l'economista Özge Öner (de la Universitat de Cambridge) i l'especialista en innovació i científic regional Rune Dahl Fitjar (de la Universitat de Stavanger). Acabades les seus exposicions, els tres investigadors protagonitzaran una taula redona titulada ‘Populisme: Brexit, Trump i la crisi del sistema en temps de la covid-19’. Finalment, a les 14.00 hores tindrà lloc la cloenda de l'acte. En opinió de Rodríguez-Pose, “de ser un fenomen marginal, el populisme ha esdevingut una seriosa alternativa de poder i un dels principals desafiaments per a les societats democràtiques al món desenvolupat”. El descontentament dels votants amb sistemes econòmics i polítics que consideren perjudicials per als seus interessos ha fet créixer com l'espuma partits antisistema en l'espectre polític. El catedràtic en geografia econòmica sosté que l'augment del vot a aquesta mena de partits està molt més relacionat amb el declivi econòmic a llarg termini de llocs que han viscut temps molt millors i que s'han vist perjudicats per processos que els han deixat exposats i una mica "prescindibles", que no amb l'augment de la desigualtat. En aquest sentit, parla d'una “geografia del descontentament i del malestar” en la qual en aquesta mena de "llocs que no importen" acaben prenent força els cants de sirena populistes.
Aquest congrés, que per primera vegada se celebrarà a Espanya, està organitzat conjuntament amb la Universitat de València, la seua Jardí Botànic i el Ajuntament de València, en col·laboració amb la Fundació ADEIT de la Universitat de València, que s’encarrega de la gestió de l’esdeveniment. «Durant la trobada debatrem sobre els models de participació i apoderament, la priorització i la definició de l’equitat en les comunitats, la forma en què la biodiversitat i els elements naturals poden exercir un paper en els futurs urbans saludables, i les maneres de reduir els impactes climàtics per a tots», explica la directora de la International Society for Urban Health (ISUH), M Giselle Sebag, Per a això, el congrés contempla sis grans subtemes: Entorns naturals urbans i ecosistemes; Camins de la salut urbana; Transformació dels entorns urbans per a la salut; Fer-ho realitat; Construir ciutats equitatives per a tots; Evidència i pràctica des de València i Espanya. Jardí Botànic i el Centre Cultural-Esportiu La Petxina seran les seus d’aquesta edició del congrés, que es desenvoluparà de manera presencial, encara que també oferirà algunes sessions virtuals. El programa inclourà presentacions dinàmiques, debats orientats a la pràctica, tallers interactius, exposicions especials i visites a projectes locals. «Volem connectar a totes les parts interessades mundialment que treballen en l’àmbit de la salut urbana per a impulsar l’acció i garantir l’equitat en totes les ciutats i regions», subratlla la directora de la International Society for Urban Health (ISUH). El termini per a presentació de treballs estarà obert fins al pròxim 15 de maig i la inscripció per a participar en el congrés podrà realitzar-se fins al 31 de juliol. Més informació: https://isuhconference2022.onsitevents.eu/
La Sala Darwin de la Facultat de Farmàcia de la Universitat de València ha acollit la IX Edició del Congrés d'Estudiants de Nutrició Humana i Dietètica. Dues jornades de ponències, pòsters, diàlegs i tallers, impulsades per l'Associació de Dietistes i Nutricionistes Universitaris, ADINU. Les activitats van començar el matí del dijous 3 de març i s'han prolongat fins al divendres 4, dia en què van tancar les jornades amb el repartiment de premis i la cerimònia de clausura.   En la inauguració va participar Hortensia Rico, degana de la Facultat de Farmàcia i Mª Cruz Manzaneque, secretària del CodinuCoVa. A continuació, van començar les ponències liderades per Juan Llorca exposant “Un menjador escolar diferent és possible” i, en segon lloc, María Asensio amb el tema “La diabetis, què faig jo com a nutri?”. A més, es va comptar amb la participació de diferents alumnes de grau, màster i doctorat en la presentació de comunicacions orals i pòsters, donant-los l'oportunitat de donar-se a conéixer i desembolicar-se en un escenari presentant els seus treballs i activitats d'investigació.   La rectora de la Universitat de València, M. Vicenta Mestre no va voler perdre l'oportunitat de saludar als i les participants del congrés, va desitjar un gran aprofitament d'aquest i també va felicitar els organitzadors i les organitzadores per aquesta gran iniciativa que enforteix la transmissió del coneixement adquirit a les aules.   Entre les activitats, va destacar la ponència de Neus Elcacho amb el tema “Emocions i alimentació”, i la ponència d'Alejandra Schvartz amb “Alimentació vegana i organització en la cuina”, en la qual es va realitzar dues receptes veganes en directe.   La segona jornada va estar acompanya de grans ponents com Juan Revenga i Javier Sánchez, que van dialogar entorn als olis, nutrició i la ciència; història i mites darrere dels greixos vegetals.   Al seu torn, Ander Iglesias va presentar la seua ponència entorn a l'educació nutricional i el mecanisme per a aterrar la teoria a la pràctica. Seguit a aquesta ponència, Dany Faccio va presentar el tema: La dieta sense gluten, més enllà de menjar sense gluten.   Per a finalitzar la IX Edició del Congrés d'Estudiants de Nutrició Humana i Dietètica Hadia Bakkali va presentar la seua ponència entorn a l'estigma del pes en la consulta de nutrició i com afecta això en la salut dels pacients. Posteriorment, Carlos Ruiz va tancar les ponències, oferint als assistents els 92 senzills passos per a aconseguir l'èxit com a dietista-nutricionista.
En el webinar, dirigit pel professor de Ciència Política Joan Rodríguez Teruel, participaran especialistes com Juan Romero, catedràtic de Geografia Humana de la Universitat de València; el filòleg i assagista Jordi Amat; la professora de Dret Constitucional de la Universitat de Sevilla Blanca Rodríguez; el periodista Enric Juliana; o l'Economista Rocío Martínez Sampere.   La Càtedra ProspectCV 2030 té l'objectiu de conéixer millor la naturalesa dels processos en determinades àrees temàtiques com l'envelliment poblacional, la crisi climàtica o les polítiques contra la despoblació. Pretén conéixer millor els seus efectes i com afrontar les seues conseqüències mitjançant l'anàlisi comparada de casos d'èxit, especialment a escala regional i local.   El debat territorial a Espanya mostra símptomes d'estancament, en opinió de l'organització de l'acte. En aquest sentit, “les velles retòriques no resulten ja satisfactòries per a reflectir les problemàtiques que afronta la societat espanyola i la seua articulació territorial. La realitat autonòmica ha mostrat durant les dècades precedents que la política espanyola era capaç de trobar fórmules i ajustos institucionals altament sofisticats per a respondre a molts dels seus reptes”.   Aquest és l'últim dels cinc webinars que s'han organitzat durant setembre i el principi d'octubre sobre temàtiques com a turisme i l'escenari post COVID, intel·ligència artificial i humanitat i polítiques públiques de cures davant els envelliments. Preinscripció a la sessió: https://forms.gle/tYpmzT4pXQaht728A Retransmissió: https://prospectcv2030.com/#
La jornada es desenvoluparà entre les 10.00 i les 13.30 hores en format virtual a causa de la Covid-19. L'agenda prevista incorpora, en primer lloc, un diàleg inspirador amb la participació de la directora del Basque Centre for Climate Change (BC3), Maria José Sanz, i el catedràtic de la Universitat d’Alacant Jorge Olcina. A continuació, dues taules redones abordaran la transició energètica i ecològica, les quals donaran pas als quatre tallers participatius. Aquests estaran centrats en els eixos de l'energia, la mobilitat sostenible, el consum i els residus i la naturalització i les solucions basades en la naturalesa. Aquest últim serà conduït pel director del Jardí Botànic de la Universitat de València, Jaime Güemes. La iniciativa València Canvia pel Clima es va iniciar el 2018 a fi de posar en comú totes les propostes i accions relacionades amb l'adaptació i mitigació a la nostra ciutat per part de tots els sectors i col·lectius: públic, privat, acadèmia i ONGs. “Es tracta d'un repte massa important per a afrontar-lo des d'un únic sector, disciplina o proposta i només amb la plena participació d'una ciutadania informada i compromesa amb el seu futur podrem generar l'aliança imprescindible per avançar cap una transformació que no ha de deixar ningú enrere”, assevera el cap del Servei d’Emergència Climàtica i Transició Energètica, Ignacio Lacomba.   El programa complet Formulari d’inscripció L’enllaç a la jornada VCC
La Facultat de Magisteri de la Universitat de València acull des del 19 fins el 21 de novembre el VII Seminari Iberoamericà CTS que du per nom “Vint anys d’avanços  i nous desafiaments en l’Educació CTS per a la consecució dels Objectius de Desenvolupament Sostenible (ODS)” tractarà els reptes urgents per a l’ensenyança en Ciències, impulsant la formació d’una ciutadania preparada i activa front als greus problemes socioambientals als que ens enfrontem. El seminari, adreçat a físics, químics i biòlegs que es dediquen a la investigació i a formar al professorat de primària i secundària de ciències per motius sociosanitaris, s’ha agut de celebrar telemàticament i coincideix amb el vint aniversari des de la celebració l’any 2000 del primer seminari iberoamericà CTS. A més a més, compta amb la participació d’unes 200 persones de països com Argentina, Brasil, Chile, Colombia, Costa Rica, Cuba, Espanya, Estats Units, Mèxic, Portugal, Uruguay. L'acte inaugural ha comptat amb la participación de Amparo Vilches, coordinadora del VII Seminari; Isabel P. Martins, presidenta de AIA-CTS, Asociación Iberoamericana CTS en Educación científica; Oscar Barberá, degà de la Facultat de Magisteri; M. Vicenta Mestre, rectora de la Universitat de València; i Mireia Mollà, consellera d’Agricultura, Desenvolupament Rural, Emergència Climàtica i Transició Ecològica.   Per la seua part, Mestre ha volgut destacar la importància de jornades com aquesta i més encara girant al voltant dels Objectius de Desenvolupament Sostenible, remarcant que "es clau que tinguem la capacitat de crear espais de reflexió sobre el futur, però també sobre el present i el passat, per generar nous impulsos, experiències i reflexions".
En l’Encontre participaren festivals com ara “Contorsions”, “Cabanyal íntim”, “Russafa escènica”, “Circuito bucles” o “10 sentidos”, que aportaren les seues opinions, experiències, propostes i demandes en les taules de reflexió i debat per analitzar temes com ara la relació amb l’administració o el model de subvencions. Economia, administració i l’encaix dels festivals privats d’arts escèniques en la vida cultural de la ciutat van ser els eixos d’una trobada que també va abordar els models de gestió d’altres localitats, a més del punt de vista d’administracions com l’IVC , l’Ajuntament  de València o l’AGV, entre d’altres. Sobre el programa  Les Jornades arrancaren dilluns 24 de febrer, a les 10 hores, amb una benvinguda a càrrec de Maite Ibáñez i el vicerector de Cultura i Esport de la Universitat de València, Antonio Ariño. De 10.30 a 12 hores es va obrir el debat, moderat pel cap de Servei d’Acció Cultural, Bernard Gaspar, en una taula redona en què participaren representants de “Contorsions”, “Cabanyal íntim”, “Russafa escènica”, “Circuito bucles” i “10 sentidos”. Va ser el moment d’exposar les seues singularitats i els conflictes principals en la relació amb l’Ajuntament per buscar una solució de conjunt. De 12.30 a 14 hores, la coordinadora artística de La Mutant, Marta Banyuls, va presentar una ponència a càrrec de Pedro Ormazabal Artetxe, tècnic d’arts escèniques de l’Ajuntament de Bilbao, i Narcís Casassa, cap d’àrea de Cultura de l’Ajuntament de Girona. Ambdós compartiren les experiències en aquest tema dutes a terme a les seues ciutats respectives. A la vesprada, la jornada va continuar amb dues trobades clau: a les 16 hores va començar una taula redona i diàleg amb els festivals per abordar les relacions econòmiques. Intervingueren Jesús Cimarro, president de l’Acadèmia de les Arts Escèniques i director del Festival de Mèrida; Roberto García, director adjunt d’Arts Escèniques de l’Institut Valencià de Cultura; i la mateixa Ibáñez. I a les 17.30 hores va ser el moment de parlar de la relació administrativa, també mitjançant el format d’una taula redona, en què participaren Antonio Ariño i Josep Policarpo, aquest últim en representació de l’IVC. A ells es va sumar Bernard Gaspar, aquesta vegada en qualitat de ponent. El debat posterior amb els festivals va ser moderat per M. José Mora, de l’Associació Gestors Culturals del PV. L’Encontre Festivals a Escena va continuar dimarts 25 de febrer, també a l’Aula Magna de la Nau, amb una sessió dedicada a la contribució d’aquests festivals d’arts escèniques a la imatge de la ciutat. De 10 a 11.30 hores compartiren la seua visió David Arlandis, responsable de Cultura i Oci de Turisme València; la directora d’escena i dramaturga Carme Portaceli; i Daniel Arnal, responsable de l’àrea de festivals de l’Agència Valenciana de Turisme. Modera el periodista Vicent Molins. La clausura de l’esdeveniment va ser a les 12 hores i va incorporar unes conclusions preliminars d’Ariño i Ibáñez.
Quines són les competències necessàries per a trobar, mantindre o millorar la posició laboral? L’expert en inserció laboral, equips de treball i catedràtic de Psicologia Social i de les Organitzacions de la Universitat de València José María Peiró impartirà una conferència sobre competències per a l’ocupabilitat en els tres campus de la Universitat. Per a millorar l’ocupabilitat és necessari, a més de comptar amb els coneixements acadèmics, disposar de certes competències, que desgranarà Jose María Peiró en la seua conferència, adreçada tant a professorat i personal investigador com a estudiants de la Universitat de València. La primera de les sessions, que s’organitzen en el marc del programa MOTIVEM, tindrà lloc el dimecres, 12 de febrer, a les 10.00 hores, al campus de Burjassot-Paterna, concretament en la Sala d’actes de la Facultat de Farmàcia. El dijous, 13 de febrer, a les 10.00 la conferència tindrà lloc al Campus de Blasco Ibáñez, a la Sala de Juntes de la Facultat de Filologia, Traducció i Comunicació. Finalment, José María Peiró impartirà la conferència al Campus de Tarongers aqueix mateix dijous, a les 12.00 hores, en la Facultat d’Economia: Sala “Ignasi Villalonga”. José María Peiró és director fundador de l’Institut d’Investigació de Psicologia dels RH, Desenvolupament Organitzacional i Qualitat de Vida Laboral (IDOCAL) i doctor honoris causa per la Universitat de Maastrich (2020), la Universitat Miguel Hernández d’Elx (2017) i la Universitat Metodista de São Paulo (2010). Ha sigut, a més, president de l’Associació Internacional de Psicologia Aplicada (2011-2014) i ha participat en més de 50 publicacions i més de 130 articles. MOTIVEM és un programa que desenvolupa la Universitat de València, sota la direcció del Vicerectorat d’Ocupació i Programes Formatius, amb la seua Fundació Universitat-Empresa ADEIT. La participació és gratuïta en comptar amb el suport econòmic de la Generalitat Valenciana i de l’Obra Social “la Caixa”. Inscripcions en: http://motivem2020.adeituv.es/ca
«El nostre cervell no està fet per a memoritzar sinó per a resoldre problemes. El 80 per cent del que es memoritza a l’escola s’oblida. El 20 per cent restant està relacionat amb alguna cosa que ens ha interessat o que ens ha emocionat», ha explicat. «És impossible aprendre el que no ens interessa», ha dit. Un canvi de mirada  Tots portem dins el xiquet que vam ser un dia i ens veiem amb els ulls amb els quals ens miraven els adults; aqueixa mirada rares vegades és positiva, ha dit Stern. «Els nostres xiquets es converteixen en el que nosaltres veiem en ells», ha assegurat en aquest sentit. Per això, ha proposat un canvi de mirada i ha reivindicat un amor incondicional i sense ‘peròs’: «et vull perquè eres com eres». Aqueix canvi d’òptica –ha assegurat– canvia al xiquet i canviarà al món. La jornada, que ha sigut inaugurada per la rectora de la Universitat de València, M.Vicenta Mestre, ha reunit a més de 300 especialistes per a analitzar com ha de ser l’educació en les pròximes dècades. «Si en els primers anys de vida construïm uns fonaments forts, estarem garantint les persones i la societat del futur», ha subratllat la rectora de la Universitat de València. Més que continguts, cal aprendre relacions  «Fa unes dècades insistíem que xiquets i xiquetes havien d’aprendre continguts; hui pensem que han d’aprendre relacions». Així ho ha explicat Vicent Gracia, coorganitzador d’aquesta jornada al costat del professor de la Universitat de València José Cantó, i responsable del treball “Una educació per al segle XXI”, reconegut amb el Premi Balarma de la Fundació Campus d’Ontinyent, presentat durant la jornada. Aquest treball, desenvolupat pel grup de treball Xucurruc i Potxinel·*li del Moviment de Renovació Pedagògica Escola d’Estiu Marina-Safor, enfoca l’educació infantil des de quatre eixos: el cos, les emocions, les relacions i el context. Els xiquets, gegants de potencialitats  Un dels reptes de l’educació infantil del s. XXI és aprendre a confiar més en les potencialitats de xiquets i xiquetes. «Ens arriben a classe amb tot el potencial de la gran persona que seran i nosaltres, com a docents, hem de saber veure i acompanyar aquestes potencialitats», ha apuntat el coorganitzador de la jornada Vicent Gracia. «Des del punt de vista científic, quan estàs davant d’un xiquet, estàs davant d’un gegant de potencialitats», ha assenyalat en aquest sentit André Stern.
Analitzar com ha de ser l'educació infantil del s. XXI és l'objectiu de la jornada que ha organitzat la Universitat de València i el Moviment de Renovació Pedagògica Escola d’Estiu Marina-Safor en col·laboració amb ADEIT i que tindrà lloc el pròxim 1 de febrer de 2020 en la Facultat de Filologia. Durant la sessió -que inauguraran, entre altres, la rectora de la Universitat de València, M.Vicenta Mestre i la directora general d'Innovació Educativa de la Generalitat Valenciana, Margarida Castellano- oferirà una ponència l'expert francés en educació André Stern. Stern és autor dels llibres “Jo mai vaig anar a escola” i “Jugar”, que donarà títol a la seua ponència a la Universitat de València, en la qual reivindicarà la importància del joc com a instrument per a l'aprenentatge.   [pullquote]André Stern, autor dels llibres “Jo mai vaig anar a escola” i “Jugar”, donarà la conferència plenària.[/pullquote]«El joc és essencial, és la manera que tenim els humans d'aprendre», explica,Vicent Gracia qui, al costat del professor de la Universitat de València José Cantó, dirigeix la jornada. «En l'etapa d'educació infantil, en la qual el seu intel·lecte està en l'etapa preoperacional, el joc simbòlic és clau per a l'aprenentatge i el joc motriu essencial per al seu desenvolupament», subratlla Gracia.  A més, en aquesta sisena jornada es presentarà el treball “Una educació per al segle XXI” , guardonat amb el Premi Balarma de la Fundació Campus d’Ontinyent. En el treball, desenvolupat pel grup de treball Xucurruc i Potxinel·li del Moviment de Renovació Pedagògica Escola d’Estiu Marina-Safor, enfoca l'educació infantil des de quatre eixos: el cos, les emocions, les relacions i el context.  Anteriors edicions  Després de les primeres les primeres les primeres jornades, que van tindre lloc a Teulada en 2005, s'han celebrat a Oliva, Gandia, i, en dues ocasions, a Benissa. Les cinquenes jornades ja van tindre caràcter internacional, amb la participació de Satish Kumar, des de Totnes (Regne Unit) i Anna Fores, des de Barcelona com a ponents principals.  Més informació: http://juguem.xucurruc.org
«El valor de Motivem, en la seua missió de detectar i expandir el talent dels estudiants, resideix en el professorat de la Universitat», ha afirmat Adela Valero, vicerectora d’Ocupació i Programes Formatius de la Universitat de València, amb motiu de la celebració d’una nova edició d’Escola MOTIVEM.  En la sessió institucional van participar, a més, Rocío García Peinado, directora de Banca d’Institucions de la CaixaBank qui, en nom de la Fundació La Caixa, van reiterar el suport de l’entitat a aquesta inciativa. També van estar presents María José Ortolá, subdirectora general d’Economia i Emprenedoria de la Generalitat Valenciana, i Antonio Aracil, director gerent de la Fundació ADEIT. La subdirectora general va insistir en la rellevància de MOTIVEM en el marc del Campus Emprenedor Innovador de les cinc universitats públiques valencianes. Aquesta nova edició de l’Escola MOTIVEM per a professorat de la Universitat s’ha dissenyat amb tres jornades de duració. Cadascuna d’elles ha pivotat sobre tres sessions principals diàries: la de María Muñoz, directora de INCOEM HR Consulting, amb una sessió centrada en les claus del procés creatiu; Javier Plaza, delegat de Protecció de Dades de la Universitat de València, amb una sessió sobre la protecció de dades de les idees; i Salvador Pons, catedràtic de Llengua Espanyola de la Universitat, que ha posat en valor la importància de la comunicació. 38 nous docents de la Universitat participen en aquesta iniciativa  En aquesta nova edició de l’Escola MOTIVEM han participat un total de 38 docents. Aquesta acció formativa es desenvolupa en 25 hores i té dues fases: la primera, presencial, en la seu de la nostra fundació, i la segona, de caràcter pràctic, a partir de la coordinació de, almenys, un equip d’estudiants en la convocatòria d’Idees MOTIVEM 2020. El Servei de Formació Permanent eInnovación Educativa (SFPIE) acredita aquesta formació. La participació del professorat i de l’alumnat en MOTIVEM és gratuïta en comptar amb el suport econòmic de la Generalitat Valenciana i de l’Obra Social “la Caixa”.
L’objectiu principal de la reunió del primer dia, que és d’índole estrictament científica, va ser la posada en comú de recerques en curs entre investigadors que estudien el context real de l’estructura, organització i gestió dels festivals, considerant també els desafiaments als quals s’enfronten en l’era digital. Es van presentar 17 comunicacions elaborades per més de 40 especialistes de diferents països: Alemanya, EUA, Espanya, Finlàndia, França, Holanda, Itàlia, Japó, Portugal i Tunísia. El segon dia va haver un taller, en el qual participen programadors, professors, estudiants universitaris, intèrprets, responsables d’entitats culturals locals i regionals, gestors culturals i investigadors, durant el qual alguns dels investigadors participants el dia anterior, junt amb programadors i músics, van debatre sobre les iniciatives encaminades a ampliar les audiències dels festivals culturals i sobre els programes didàctics que molts d’ells organitzen. CFEST va estar organitzat i finançat per les següents institucions: ESSCA School of Management, París (França), l’Institut o de Creativitat i Innovacions Educatives de la Universitat de València, l’Institut de Gestió de la Innovació i del Coneixement (INGENIO,  CSIC-Universitat Politècnica de València) i The  International Association of Arts and Cultural Management (AIMAC).
Les jornades, que començaren amb la intervenció del vicerector de la Universitat de València, Antonio Ariño, i el president de la Societat Bibliogràfica Valenciana Jerònima Galés (SBVJG), Rafael Solaz, acolliren un gran nombre de bibliòfils, bibliògrafs, historiadors i investigadors. Alguns d’ells van ser Xavier Agenjo Bullón (Fundació Ignacio Herrando de Larramendi), Everilda Ferriols Segrelles (Biblioteca Valenciana Nicolau Primitiu) o Carlos López (Arxiu de la Corona d’Aragó), entre molts altres. En el marc d’aquestes jornades, el dimecres 20 es va realitzar el primer lliurament del Premi IDEAL (Iniciativa, defensa i emprenedoria pro llibre antic) que es va atorgar a José Huguet Chanzá i Catherine Baudin Mazin, per tota una vida dedicada al món del llibre; de fet, el seu arxiu és un referent per a la cultura valenciana. D’altra banda, aquest mateix dia es va fer esment del cartell de les Jornades, dissenyat per Cristina Durán, que acaba de rebre el Premi Nacional de Còmic, i, com a clausura, va tenir lloc a l’Aula Magna la conferència de Carlos López “València i l’Arxiu de la Corona d’Aragó”. La Societat Bibliogràfica Valenciana Jerònima Galés La Societat Jerònima Galés (SBVJG), que celebra enguany el seu 25é aniversari, és l’organitzadora d’aquestes interessants jornades, cita imprescindible dins del camp de la bibliofília valenciana. Aquesta societat va nàixer en 1994, i va prendre el nom de Jerònima Galés en honor a la primera dona impressora de València. Des de la SBVJG es promouen projectes relacionats amb el foment, l’edició i les arts gràfiques. A més, el seu objectiu és el de recuperar, mantenir i fomentar la paraula i la comunicació a través de les més belles pàgines del llibre.  L’esperit de la SBVJG es pot resumir en la cita de Francesc Almela i Vives: “La terra valenciana ha estat fecunda en llibres, en escriptors de llibres, en impressors de llibres, en arreplegadors de llibres, en enamorats de llibres".
Durant els dos dies de jornades, es faran una sèrie d'activitats transversals (performances, tallers, xarrades, col·loquis, música) en les quals intervindran artistes, professionals i acadèmics de reconegut prestigi vinculats a diversos projectes d'integració social i cultural. L'assistència a aquestes jornades és gratuïta i els beneficis obtinguts estan destinats a l'ONG Alanna, que aposta per la inclusió social de les dones víctimes de violència de gènere i minories ètniques. El programa de les jornades començarà el primer dia a la Facultat d'Economia amb la performance ‘Mar que vaig oblidar’, per les artistes Alicia Merello i Sandra F. Blanco; a continuació, tindrà lloc un taller sobre percepcions, rols i diversitat coordinat per dues psicòlogues: Marta Cañero i Sandra Luján. El dia acabarà amb una conferència impartida pel neuròleg Arturo Goicoechea. El divendres 15, La Nau acollirà un col·loqui titulat ‘Diversos som tots’, coordinat per la periodista cultural Paloma Cortina (Radio 3) i amenitzat per la DJ Jamona Vegana. En aquest acte intervindran com a convidats la drag-queen Liz Dust, el director artístic Mateo Feijoó, l’artista plàstic Bartolomé Limón, Begoña Lobo (Media Vaca), Eva Moreno (Extremus Danza) i Empar Puig (Clásicas y Moderna). Diversos estudiants de quart curs del grau en Turisme de la Facultat d'Economia de la Universitat de València han sigut els encarregats d'organitzar aquestes jornades, que constitueixen un projecte docent per a l'assignatura Màrqueting de l'oci. A més, l’alumnat ha gestionat les activitats d'inscripció i logística, comunicació, patrocini i gestió del pressupost, entre altres. Les jornades compten amb el suport i patrocini de la Iniciativa Diversitats de la Universitat de Valencia, iniciativa que aposta pel reconeixement de les diferències i que invita a la pluralitat.
Ana Jesús López Díaz, directora de la Unitat d'Igualtat de la Universitat d’A Corunya i presidenta d’AMIT-Gal, el node gallec de l'Associació de Dones Investigadores i Tecnòlogues, ha alertat sobre els estereotips de gènere existents en l'Acadèmia: “Les universitats també segueixen perpetuant els estereotips de gènere”. L'especialista, que és doctora en Física i professora titular universitària en l'àrea d'Enginyeria Mecànica, ha explicat que el nombre d'alumnes dones supera al d'alumnes homes: elles representen el 54% de la Universitat espanyola, no obstant açò solament un 21% arriba a catedràtiques. Segons ha explicat, el sostre de cristall també es reflecteix en la segregació horitzontal: “En les carreres tècniques el percentatge de dones en la Universitat espanyola no depassa el 25%”. Amb l'eloqüència d'aquestes xifres, la directora de la Unitat d'Igualtat d’A Corunya ha animat a actuar: “És necessari que les dones s'integren en la docència i la divulgació perquè sense la seua presència estem produint menys i pitjor ciència” i ha subratllat que l'argument de la menor presència femenina en les aules està desfasat ja que elles són majoria des de mitjan dels anys 80 amb l'inici de la universitat democràtica. Les jornades, que tenen la col·laboració de les àrees de turisme de l’Ajuntament de València i de la Diputació de València, ha comptat amb la presència de professorat universitari, periodistes de diferents institucions i directives de mitjans de comunicació, que han analitzat cap a on es dirigeix la comunicació davant el fenomen de la digitalització amb els límits i implicacions que comporta. En aquest sentit, en aquesta segona jornada, el professor John Ospina, professor a la Universitat de Guadalajara (Mèxic) ha realitzat un taller de producció de continguts universitaris transmèdia.  A més, durant les jornades s'ha parlat de la revolució feminista i la perspectiva de gènere a les universitats, i s'ha desenvolupat l'Assemblea d’AUGAC, on la Junta Directiva ha expressat la seua intenció d'enfortir les relacions institucionals tant amb la CRUE - Universitats Espanyoles com amb el Ministeri de Ciència, Innovació i Universitats, per a desplegar accions de comunicació que transcendisquen l'activitat de cadascuna de les entitats associades i projectar la imatge d’AUGAC al conjunt de la societat.  La rectora de la Universitat de València, María Vicenta Mestre, una de les huit rectores que dirigeixen universitats espanyoles, ha clausurat aquestes jornades que, per primera vegada, se celebren a València. Durant la seua intervenció, la rectora ha agraït AUGAC la selecció de la Universitat per a la realització d'aquesta trobada en un any molt especial, ja que la institució commemora 520 anys de la seua creació i el 20 aniversari de la rehabilitació de la seua seu històrica, La Nau, per a ús cultural.  Sobre AUGAC AUGAC és l'Associació de Professionals de Gabinets de Comunicació de les Universitats Espanyoles i Centres d'Investigació. Els orígens de l'associació es remunten a unes jornades sobre Mitjans i Comunicació, celebrades en la Universitat de les Illes Balears en el 1985, any en què AUGAC es va fundar. Aquestes jornades han tingut continuïtat, cada any, en diferents reunions formatives. AUGAC agrupa a professionals que desenvolupen la seua activitat en serveis o àrees de comunicació institucional i gabinets de premsa de les universitats i centres d'investigació espanyols. La seua finalitat és projectar els temes universitaris, culturals i científic-tecnològics cap a la societat mitjançant la utilització de totes les disciplines i canals de comunicació existents. Un del seu objectius més importants és vetlar perquè l'exercici professional dels seus associats i de les seues associades es realitze en condicions d'independència i objectivitat, ja que la seua missió és la de transmetre, amb transparència, les activitats universitàries a la societat de l'entorn.
Durant dos dies, els professionals que desenvolupen la seua activitat en serveis o àrees de comunicació institucional i gabinets de premsa de les universitats i centres d’investigació abordaren, d’una banda, cap a on es dirigeix la comunicació davant el fenomen de la digitalització amb els límits i implicacions que comporta, i, de l’altra, analitzaren el paper de la comunicació universitària en la revolució feminista. Les conferències, taules redones i tallers es desenvoluparen a la Universitat de València, al Centre Cultural La Nau (dijous 6 de novembre) i al Taller d’Audiovisuals (divendres, 7 de novembre). Metamorfosi digital i revolució feminista  La inauguració de les jornades va tenir lloc al Paranimf, el dijous 7 de novembre, a les 9.30 hores. Hi intervingueren Joaquín Aldás, vicerector d’Estratègia, Qualitat i Tecnologies de la Informació, Antonio Ariño, vicerector de Cultura i Esport, i Pedro Ugarte, president de l’Associació de Professionals de Gabinets de Comunicació de les Universitats Espanyoles, públiques i privades (AUGAC). A les 10 hores, la directora de la publicació ‘La Marea’, Magda Bandera, premiada amb el guardó Prensa Mujer 2017, va impartir un taller pràctic amb el títol ‘Comunicar amb perspectiva de gènere’.  A continuació, a les 11.45 hores, Joan Enric Úbeda, director del Gabinet de la Rectora, de Màrqueting i de Comunicació Institucional, va presentar el primer panel de comunicacions, en el qual intervingueren Enrique Bigné, catedràtic de Màrqueting de la Universitat de València, amb la ponència ‘Màrqueting i realitat virtual, una investigació sense fronteres?’, Alicia García Ruiz, la professora de filosofia contemporània de la Universitat Carles III de Madrid, que va analitzar els perills del dadisme,  i el periodista de la Universitat de València Manuel Peris, que va parlar sobre ‘Periodisme, internet i drets humans’. Per acabar el matí, a les 13.30 hores, se va celebrar la taula redona titulada ‘Informar amb perspectiva de gènere’, en què participaren Lidia del Canto, directora del diari Levante-EMV, i les periodistes Remei Castelló (Universitat de València) i Anna Gimeno, coautores del ‘Manual d’estil per a tractament de la violència masclista’. D’altra banda, el dia 8 de novembre les jornades començaren a les 10 hores, al Taller d’Audiovisuals de la Universitat de València. Al llarg del matí es va realitzar un taller de producció de continguts universitaris transmèdia, que va ser impartit per John Ospina, professor a la Universitat de Guadalajara (Mèxic). Després de la formació, a les 13.30 hores, Ana Jesús López Díaz, directora de la Unitat d’Igualtat de la Universitat de la Corunya i presidenta d’AMIT-Gal, el node gallec de l’Associació de Dones Investigadores i Tecnòlogues, va oferir la conferència de cloenda amb el títol ‘La perspectiva de gènere en la docència, la investigació i la divulgació’.  La cloenda de les jornades, que va tenir lloc a les 14 hores, va estar presidida per Maria Vicenta Mestre, rectora de la Universitat de València.  Sobre AUGAC AUGAC és l’Associació de Professionals de Gabinets de Comunicació de les Universitats Espanyoles, públiques i privades, i Centres d’Investigació. Els orígens de l’associació es remunten a unes jornades sobre mitjans i comunicació, celebrades a la Universitat de les Illes Balears el 1985, any en què AUGAC es va fundar. Aquestes jornades han tingut continuïtat, cada any, en diferents reunions formatives. AUGAC agrupa professionals que desenvolupen la seua activitat en serveis o àrees de comunicació institucional i gabinets de premsa de les universitats i centres d’investigació espanyols. La seua finalitat és projectar els temes universitaris, culturals i cientificotecnològics cap a la societat mitjançant la utilització de totes les disciplines i canals de comunicació existents. Un del seu objectius més importants és vetlar perquè l’exercici professional dels seus associats es realitze en condicions d’independència i objectivitat, ja que la seua missió és transmetre, amb transparència, les activitats universitàries a la societat de l’entorn.
El digital està transformant la societat i, amb ella, a nosaltres mateixos com a individus socials. Aquest desenvolupament tecnològic no solament té la capacitat de permetre “fer coses”, sinó d’“aprendre a pensar amb aquesta manera de fer”. Fem moltes coses digitalment, però també desenvolupem formes digitalitzades de pensar. Aquest congrés ha intentat descobrir què passa quan les humanitats i la pedagogia adquireixen un estatus digital. El I Congrés Internacional Humanitats Digitals i Pedagogies Culturals és un espai de debat interdisciplinari entre les humanitats digitals i la pedagogia cultural per a identificar punts de trobada, dilemes i reptes comuns, on s’avalua l’impacte i el futur de les humanitats digitals en la investigació i s’analitzen les tendències en el camp cultural. D’aquesta manera, es desentranyarà la dimensió educativa de les humanitats digitals, plantejant el que suposa per a la pedagogia la desmaterialització del patrimoni cultural i quins aspectes educatius emergents hi ha en aquest. Prestigiosos ponents especialistes, provinents de cinc països diferents, han participat en el congrés, a més de representants de diverses universitats espanyoles en les quals es fomenta aquest tipus d’investigacions: Álvaro Baraibar Echeverría (UPN, director general de Pau, Convivència i Drets Humans del govern de Navarra), Juana María Sancho Gil (UB), Everson Melquíades (UFEP, Brasil), Esteban Romero Fredes (UGR), María José Gómez Aguilella (VIU), Alba Ambrós (UB), Chiara Panciroli (UBO, Itàlia), Juanfran Jiménez Alcázar (UMU), Amparo Alonso (UV), Delma Rodríguez (MURE, Uruguai), Fernando Hernández (UB), María Vidagañ (Unizar), Cristóbal Suárez (UV), Ana María González Ramos (UOC), Antonio Rodríguez de les Heras (UC3), Rosabel Roig (UA), Fernando Miranda (Udelar Uruguai), Joao Paulo Queiroz (ULisboa, Portugal), Nuria Rodríguez Ortega (ODT.). El congrés està organitzat per CREARI Grupo de Investigación en Pedagogías Culturales (GIUV2013-103). D’altra banda, en aquest projecte col·laboren diferents organismes públics i privats: Generalitat Valenciana, Conselleria d’Educació, Cultura, Esports i Investigació; Vicerectorat de Cultura i Esport de la Universitat de València – La Nau; Institut de Creativitat i Innovacions Educatives; AVALEM Associació Valenciana d’Educadors de Museus i Patrimonis; ESAT Escola Superior d’Art i Tecnologia de València; ArtyHum Revista Digital d’Arts i Humanitats (UVA); Aula d’Innovació Educativa (Graó); Revista Caracteres. Estudios culturales y críticos de la esfera digital (USAL); REIRE Revista d’Innovació i Recerca en Educació (UB); TE Temps d’Educació (UB) i EARI Educación Artística Revista de Investigación.
Durant la inauguració de les jornades, celebrada al Centre Cultural La Nau, el vicerector d’Estratègia, Qualitat i Tecnologies de la Informació de la Universitat de València, Joaquín Aldás, ha valorat el treball dels professionals de la comunicació que treballen a les universitats: “Sense vostés, l’única cosa que tenim són dades. Hem d’agrair la tasca exercida pels gabinets de comunicació de les universitats, des d’on es recull la informació i es transforma en notícies per convertir continguts moltes vegades complexos, en formats digeribles per a la societat”. Des de l’AUGAC,  el seu president, Pedro Ugarte, ha agraït a la Universitat de València la coorganització de les jornades tant “per l’acolliment com per l’hospitalitat” de la institució, i ha subratllat la importància d’unes sessions que permeten compartir experiències a professionals que exerceixen el mateix treball més enllà de la comunicació que mantenen a través dels  actuals recursos telemàtics. D’altra banda, Joan Enric Úbeda, director del Gabinet de la Rectora, de Màrqueting i de Comunicació Institucional, que ha presentat les jornades, ha subratllat la importància d’afrontar els reptes de la comunicació institucional en el context digital, així com la incorporació dels valors de la igualtat en la comunicació. També ha manifestat la satisfacció que suposa per a la Universitat organitzar aquesta cita coincidint amb l’any de celebració d’un doble aniversari: el 520 aniversari de la fundació de la Universitat i el vintè aniversari de la rehabilitació integral de la seua seu històrica, La Nau, i la seua conversió en centre cultural. Durant dos dies, els professionals que exerceixen la seua activitat en serveis o àrees de comunicació institucional i gabinets de premsa de les universitats i centres d’investigació abordaran, d’una banda, cap on es dirigeix la comunicació davant el fenomen de la digitalització amb els límits i implicacions que comporta; i de l’altra, s’analitzarà el paper de la comunicació universitària en la revolució feminista. Les conferències, taules redones i tallers es desenvoluparan a la Universitat de València: al Centre Cultural La Nau (dijous, 6 de novembre) i al Taller d’Audiovisuals (divendres, 7 de novembre). Les jornades compten amb la col·laboració de les àrees de turisme de l'Ajuntament de València i de la Diputació de València. Entre els participants destaquen professors universitaris, periodistes de diferents institucions, directors de mitjans de comunicació (Levante-EMV, La Marea...) i el subdirector del Canal 44 de la Universitat de Guadalajara (Mèxic), John Ospina.
Aquest congrés, que es realitza del 22 al 25 d’octubre a València, porta com a lema ‘Crisi i espais d’oportunitat. Reptes per a la geografia’. Durant quatre dies es donen cita més de 250 professionals de la geografia, que debatran els principals reptes als quals s’enfronta la societat en aquests temps de canvi global. En aquesta edició el congrés versarà sobre quatre línies temàtiques: disciplina geogràfica davant els reptes de la crisi; canvi global i sostenibilitat; model territorial i els desequilibris i polítiques territorials existents; i el patrimoni territorial com a base d’un nou model productiu. La geografia, clau en l’estudi del territori  En aquesta línia, Farinós subratlla que la interdisciplinarietat que ha caracteritzat a la figura del geògraf fa possible el seu maneig en diferents disciplines que tenen per objecte tot el que passa sobre el territori. «Es poden definir en abstracte els processos econòmics o els processos ambientals, però al final tot això té una repercussió territorial i ací els geògrafs som els professionals més adequats per a poder entendre quins són aqueixos efectes i com poder manejar-los des del punt de vista de gestió de la cartografia; de veure com es comporta el model davant determinades situacions; i dels efectes i dels impactes que un puga esperar del que està succeint», subratlla Farinós. La conferència inaugural serà a càrrec d’Andrés Rodríguez-Pose, professor de geografia econòmica de la London School of Economics, sota el títol ‘La geografia del descontentament a la Unió Europea’ aquest dijous, 24 d’octubre. A més, el divendres 25 d’octubre, últim dia del congrés, es realitzaran dues taules redones: una sobre canvi climàtic, efectes i estratègies d’adaptació a Espanya; i una altra sobre perspectives per als cossos institucionals de la geografia espanyola i la seua internacionalització en el segle XXI. I la conferència de clausura serà a càrrec de l’experta geògrafa, catedràtica d’Anàlisi Geogràfica Regional, Josefina Gómez Mendoza, que impartirà la ponència ‘Una agenda per a la Geografia Espanyola en el segle XXI’. Més informació: https://congresos.adeituv.es/XXVIAGE-Valencia2019/ficha.es.html
El congrés va començar el dimecres 16 d’octubre, a les 11.30 hores, en la capella del Sant Calze de la catedral de València amb l’assistència d’una nodrida representació institucional, eclesiàstica, cultural, universitària i acadèmica. La sessió del matí va acabar amb la inauguració de l’exposició en la catedral de València, on es mostraren materials bibliogràfics com els manuscrits de sermons vicentins en valencià que custodia l’Arxiu de la Catedral de València —la col·lecció més rica coneguda—, el volum manuscrit amb la traducció al castellà de sermons que va pertànyer a sant Joan de Ribera, custodiat pel Reial Col·legi i Seminari del Corpus Christi de València, el sermonari conservat en l’església parroquial d’Aiora, pintures, i una de les dos bíblies de sant Vicent Ferrer. En la sala Duc de Calàbria del Centre Cultural La Nau s’exposa la segona de les bíblies del predicador, juntament amb el manuscrit del diari de sessions del Compromís de Casp, el procés de canonització, llibres amb miracles i festes centenàries, entre altres obres del sant conservades per la Universitat de València. L’exposició podrà ser visitada fins al 19 de gener. Els materials bibliogràfics seleccionats intenten, com ha explicat el professor Francisco Gimeno, comissari de l’exposició, posar al descobert els diversos aspectes que caracteritzaren la vida de Vicent Ferrer, personatge singular en la transició del segle xiv al xv. El congrés, que es va prolongar fins al divendres 18 d’octubre en l’Aula Magna de La Nau, va permetre conéixer profusament el tarannà del religiós a través de la participació de grans especialistes de l’obra vicentina, com ara Alfonso Esponera, Carlo Delcorno, Luciano Cinelli, Tomás Martínez Romero, Franco Morenzoni, Maria Anne Polo, Pedro Cátedra, Sophie Delmas, Maria Montesano, Paul-Bernard Hodel i Gian Luca Potestà, a més dels acadèmics Antoni Ferrando, Jordi Colomina i Albert Hauf, que pronunciarà la conferència de clausura. “Vicent Ferrer, sis segles després de la seua existència, encara és hui un personatge universal. El sant va marcar una clara influència no solament en el terreny religiós com a predicador, sinó també en l’àmbit polític i eclesiàstic del seu temps. La seua paraula no deixava indiferent a ningú, com tampoc els seus sermons i miracles, que han arribat fins als nostres dies convertits, en molts casos, en tradició popular”, ha declarat l’acadèmic Honorat Ros, president de la Comissió de l’Escriptor de l’Any 2019 Sant Vicent Ferrer. Finalment, el president de l’Acadèmia Valenciana de la Llengua, Ramon Ferrer, s’ha mostrat satisfet per l’estreta col·laboració institucional amb la Universitat de València per a portar a bon port la realització del Congrés Internacional “Sant Vicent Ferrer, projecció europea d’un sant valencià”, així com també per la voluntat de la jerarquia eclesiàstica valenciana d’obrir les portes de la catedral i acollir la sessió inaugural en la capella del Sant Calze, que comptarà amb l’assistència d’un centenar de persones entre congressistes i convidats.
Durant demà divendres i el dissabte, ADEIT es convertirà en el centre de l’estudi i anàlisi entorn de les novetats sobre el foment i l’ensenyament de la lectura duts a terme des de professionals de tota la Comunitat Valenciana. Entre les novetats, es presentarà una app per a ajudar a la lectura de panells de tràfic per a persones amb dislèxia, amb demostracions en directe, i experiències d’èxit en l’ús de la tecnologia com a eina pedagògica. És el cas de les activitats de booktubers per al foment de la lectura o l’ús de YouTube a l’aula per a iniciar en la lectura crítica. La comparativa entre la comprensió lectora a través de dispositius digitals enfront de la lectura tradicional en suport paper continua sent un tema d’anàlisi. En aquest sentit, les últimes investigacions continuen llançant dades a favor del «efecte de superioritat del paper» enfront dels mitjans tecnològics. Les VII jornades ERI Lectura parteixen d’una estructura d’investigació interdisciplinària creada a la Universitat de València per a promoure la investigació en lectura. Està formada per investigadors de reconegut prestigi de la Universitat de València, Salamanca, Oviedo, País Basc, Saragossa i Barcelona. Aquestes jornades es realitzen en col·laboració amb el CEFIRE Específic de Plurilingüisme i CEFIRE Específic d’Educació Inclusiva de València. Més informació: VII jornades ERI Lectura
Durant els tres dies de festival, més de 2.500 persones van passar pel Centre Cultural La Nau i es van acostar als més de 30 estands de llibreries, editorials, artistes i associacions que mostraven l’ampli panorama del còmic actual i passat. Les jornades van tenir un nodrit grup d’autors i autores convidats, com Manel Fontdevila, Luna Pan, MacDiego, Martín López Lam Soy Cardo, Nuria Tamarit, Rafa Vaquer, Borja González, Xulia Vicente, Luis NCT, Guillermo Mogorrón, Ángel Muñoz, Amelia Navarro, Juanjo Cuerda, Julio Serrano, José Fonollosa, Jordi Bayarri o Juanfer Briones, que van participar en trobades amb el públic i van dedicar les seues obres als assistents. Durant els tres dies de jornades es van succeir 27 activitats, entre les quals s’han de citar els tallers infantils (en què van participar més de 100 xiquets i xiquetes) i les exposicions, com la dedicada a les obres d’Ana Peñas, Ángel Muñoz, Ricardo Vílbor, Juanjo Cuerda i Julio Serrano, amb mostra d’originals del seu treball, o l’exposició divulgativa Codi Còmic. Fins 3 de novembre, a la Sala Oberta  A més, la Sala Oberta del Centre Cultural La Nau acollirà l’exposició ‘Àvies, inventores i vampires’, que s’acosta a l’obra de tres autors valencians i mostra la realitat i actualitat del còmic valencià, amb un potencial impressionant que es confirma dia a dia. Ana Penyas (València, 1987), Premi Nacional del Còmic 2018, presenta els originals de la seua guardonada obra Estamos todas bien; Ángel Muñoz (Quart de Poblet, 1978) és el dibuixant d’Objetivo Hedy Lamarr, realitzat juntament amb  Ricardo Vilbor  i Abel Pajares, de la qual es presenta també una selecció d’originals. Finalment, el dibuixant Juanjo Cuerda (Quart de Poblet, 1978) mostra el procés creatiu del còmic infantil Cecilia Van Helsing. La dieta del vampiro, realitzat sobre guions de Julio Serrano. L’entrada és lliure. Fins al 3 de novembre.
Una cita que es va obrir amb el cartell realitzat per Natacha Bustos, autora convidada de la passada edició i reconeguda per la seua novel·la gràfica Chernóbil. La zona i el seu treball en sèries de Marvel  com Moon Girl & Devil Dinosaur o Spider-Woman. Les jornades van tenir una àmplia llista de convidats, que van parlar del seu treball i signaren obra. Entre els autors i autores convidats: Juanjo Cuerda, Manel Fontdevila, Borja González, Núria Tamarit, MacDiego, Xulia Vicente, Juanfer Briones, Soy Cardo, Paco Zarco i Fran Mengual, entre altres. Les Jornades del Còmic tingueren la col·laboració de Fundació Divina Pastora, l’Ajuntament  de València, la Biblioteca Valenciana, la Generalitat Valenciana i Còmic de Col·lecció. Xarrades, tallers i una exposició  Durant els tres dies de jornades es desenvoluparen un ampli programa d’activitats, amb col·loquis i trobades amb els autors convidats i xarrades monogràfiques sobre diferents temes, com la traducció en el còmic. Com és habitual, es feren tallers per als més petits, a càrrec de Dialoga2, que realitza tallers infantils per a xiquets i xiquetes en què es fomenta el gust per la lectura i la creativitat, i Equipo Tebeo, que educa en el fantàstic món de la historieta, acostant els xiquets a aquest món fantàstic a través de la màgia del novè art. A més, els responsables del festival Tenderete feren un taller de creació de fanzins, on es va conéixer com és el procés de creació d’aquesta publicació amateur i les eines necessàries per crear-la, produir-la i distribuir-la. A més, la Sala Oberta del Centre Cultural La Nau acollí l’exposició ‘Àvies, inventores i vampires’, que acosta a l’obra de tres autors valencians i mostra la realitat i actualitat del còmic valencià, amb un potencial impressionant que es confirma dia a dia. Ana Penyas (València, 1987), Premi Nacional del Còmic 2018, presenta els originals de la seua guardonada obra Estamos todas bien; Ángel Muñoz (Quart de Poblet, 1978) és el dibuixant d’Objetivo Hedy Lamarr, realitzat juntament amb  Ricardo Vilbor  i Abel Pajares, de la qual es presenta també una selecció d’originals. Finalment, el dibuixant Juanjo Cuerda (Quart de Poblet, 1978) mostra el procés creatiu del còmic infantil Cecilia Van Helsing. La dieta del vampiro, realitzat sobre guions de Julio Serrano. Sobre els artistes convidats  Juanjo Cuerda és un autor valencià que ha treballat en la revista El Jueves des del 2011, de la qual va arribar a ser membre del consell de redacció. Il·lustra els llibres infantils de  Cecilia Van Helsing, amb guions de Julio Serrano, també conegut com Don Julio, autor de Deshechos Históricos, publicat prèviament en les pàgines d’El Jueves, on també publica Pornopedia. Manel Fontdevila va començar publicant les seues historietes en El Víbora, Makoki o Cairo, i va treballar en El Jueves des del 1993, amb sèries com Para ti que eres joven i La parejita; va ser director de la revista entre 2000 i 2004. El seu àlbum Súper puta és publicat el 2007 per Glenat. El 2014 abandona El Jueves per una portada censurada i  juntament amb altres dibuixants forma la revista digital Orgullo y Satisfacción. Actualment col·labora en el diari Ara. Borja González és il·lustrador i autor de còmics. Es va donar a conèixer amb La Reina Orquídea, que va tenir un gran reconeixement. El seu primer treball llarg va ser The  Black Holes, que s’ha publicat fins i tot a França a través de Dargaud. Núria Tamarit va guanyar la primera edició del Premi València de Novel·la Gràfica per Dos monedas. Anteriorment s’havia donat a conèixer en el fanzín Nimio i va publicar al costat de Xulia Vicente les novel·les gràfiques Duerme pueblo i Anna Dedalus. El misterio de la mansión quemada. Xulia Vicente és il·lustradora i autora de còmics. Va publicar en el fanzín Sacoponcho i ha col·laborat també amb Arròs negre o Jot Down. Ha publicat juntament amb Núria Tamarit Duerme pueblo i Anna Dedalus. El misterio de la mansióm quemada. Actualment ha dibuixat Ari, cazador de dragones i Ira, jinete de dragones. Juanfer Briones, més conegut per la seua saga El Último Templario, va donar els primers passos en el còmic publicant en l’Editorial Valenciana, més concretament en la revista dedicada al terror SOS. Resident a Barbastre, ha dedicat el còmic Amantes. La leyenda de Teruel a la tradició dels famosos amants de Terol. Alerta Becquer és el seu treball més recent, publicat per GP Ediciones. Soy Cardo és l’alter ego d’Ana Macías, valenciana resident a Madrid, que ha publicat Mierda, otra vez tú i Las segundas partes dan asco, dues obres en què presenta historietes sobre relacions sexuals, crítiques al postureig i humor escatològic. Participa en el programa La hora Yutuber de Vodafone Yu. MacDiego (dissenyador, il·lustrador, editor, comissari d’exposicions, tertulià radiofònic) presentarà la seua autobiografia La vida es breve, ¿desperdíciala!, amb la qual no deixarà a ningú indiferent. Guillermo Mogorrón va estudiar a la Universitat Complutense de Madrid. Va començar treballant en pel·lícules d’animació com El Cid o Nocturna i ha treballat per a Marvel  en sèries com a X-Men o Xtreme X-Men. El valencià Rubén Gil ha il·lustrat la mini sèrie La llamada del bosque de los suicidas, amb guió de Desiré Bressend per al segell Amigo Comics, i anteriorment havia publicar en diversos números de la revista El Arca de las Historietas. En la col·lecció Paper Cru va aparèixer Qué vas a hacer ahora?, amb guió de M.A. Giner. Saxífono és el títol del fanzín realitzat per Josep Rural i Amelia Navarro, que ha obtingut el premi al millor fanzín al Saló del Còmic de Barcelona 2019. Entre els autors que hi ha col·laborat hi ha Adrián Bago, Pau Valls o Laura Pérez. Alta tensió és el nou projecte de Pablo Herranz, editor en Desfiladero Ediciones. El primer número ha eixit aquest passat mes de maig i hi col·labora la il·lustradora Luna Pan. També és el creador de la revista infantil Xiulit. L’autor valencià Luis NCT va estudiar Belles Arts a València. L’any 2012 publica amb EDT la seua primera novel·la gràfica, Sleepers, premi del públic al Saló del Còmic de Barcelona. Amb Astiberri publica la seua segona obra llarga, Wahcommo, el 2018. Ángel Muñoz ha publicat recentment Objectivo Hedy Lamarr, amb Grafito Editorial, però el seu primer treball va ser La traición sabe a oro negro, amb Aleta Ediciones. Després va publicar Rapide! i Solo los muertos no hablan, amb la desapareguda Edicions  de Ponent. José Fonollosa és l’autor de paròdies en còmic com Los muertos revivientes, Los   Vengatas o Parodia de Tronos, però va començar en la revista infantil Camacuc. Altres còmics seus són Billy Bob, Sebastian Lefou, El viaje de Darwin i la seua saga sobre gats Miau, Más Miau i Guía gatuna, a més del recent Perros vs Gatos i Vampi, amb Grafito Editorial. Paco Zarco és llicenciat en Belles Arts i director de l’escola de còmic Top Hat. Va començar publicant el còmic Peritonitis, en Boxx Press, i l’autoeditat Klatto, a més d’aparèixer en els còmics col·lectius Valentía, De Muerte, 17 historietas de terror oriental i Refugiados. Viñetas solidarias, així com en les revistes Krazy Comics, Cthulhu o El Arca de las Historietas. El seu pròxim treball, amb guió de Quim  Bou, el publicarà Grafito Editorial. Creador del webcòmic Vaya juventud!, El Flors és un pintorastre tot terreny. Des del seu un altre webcòmic Pintamonas ha anat publicant en paper amb diverses editorials com Random House (Hamza), Amigo Comic (Tales of Rogues!), la revista infantil Xiulit i ara amb Dibbuks (Dealer, Dog Days). Nominat diverses vegades a millor webcòmic nacional i jove futur del còmic, El Flors s’ha criat davant de la TV i això es nota en el seu estil cartoon animat. Martín López Lam és dibuixant i editor en Ediciones Valentes, a més d’un dels fundadors de Tenderete, festival d’autoedició gràfica. Ha publicat obres com Parte de todo esto o Sirio i és el guanyador de l’actual premi Fnac- Salamandra Graphic per El año de la rata. Jaume Pallardó ha realitzat il·lustracions per a llibres de text i portades de discos, és el creador del fanzín El fin del régimen de Pletzy Gladz, Color carne i ha publicat recentment la novel·la gràfica en dues parts La Muerte Rosa. Fran Mengual, dibuixant i il·lustrador valencià, és el guanyador per Lobomalo del Premio de Novela Gráfica Gobierno de Cantabria 2018. A més, és creador de fanzíns com In Heaven i Niñoperro, el estraño sueño de una madre.
L'esdeveniment correspon a la tercera edició (primera vegada a Espanya) d'una sèrie de congressos amb títol DNA DAMAGE AND REPAIR, centrats en la presentació dels resultats més nous sobre estructura i dinàmica de l'ADN, la seua reactivitat, danys de diferent naturalesa (fotoquímic, per excitació química o per agents endògens i exògens) i reparació de les lesions. Tenint en compte les experiències positives de les edicions prèvies, es pretén crear un fòrum de debat i discussió entre científics, tant teòrics com experimentals, pertanyents als camps de la química i la biologia. A més, en aquesta ocasió, hi ha l’objectiu d’estendre’n el caràcter interdisciplinari i incloure la recerca duta a terme a centres mèdics. El comité científic local es compon dels doctors Daniel Roca Sanjuán (investigador contractat Ramón y Cajal de la Universitat de València), Virginie Lhiaubet Vallet (científica titular del CSIC – Universitat Politècnica de València) i Iñaki Tuñón García de Vicuña (catedràtic de la Universitat de València). Segons els organitzadors “La investigació del dany i reparació a l'ADN s’ha d'abordar amb enfocaments tan amplis com siga possible. La cuca de llum, per exemple, ens pot ensenyar alguna cosa sobre la producció de lesions per llum UV.”; “Podem inspirar-nos de la natura per desenvolupar noves estratègies de fotoprotecció  i fotoreparació de l'ADN mitjançant l'estudi de les fotoliases, uns enzims peculiars capaços de reparar els principals danys generats per exposició solar.”; “Entendre a escala atòmica els processos en què l'ADN pot ser danyat i com recuperar-lo pot ser clau per tractar nombroses malalties i per pal·liar els efectes de l'envelliment.” Entre els assistents, destaquen els científic Douglas Brash, de la Yale School of Medicine (EUA), que de va mostrar recentment un nou mecanisme pel qual la irradiació de la melanina de la pell amb llum UV estimula mutacions que condueixen a càncer hores després de l'exposició, i el químic espanyol Modest Orozco, de l’Institut d'Investigació Biomèdica de Barcelona, un dels científics més citats internacionalment a Espanya i que ha contribuït de manera essencial a la simulació per ordinador de l'ADN. L'entrada és gratuïta amb inscripció i li les activitats es desenvoluparan a les aules de la Nau, de 8.30 a 18.20 h el dia 25 i de 9.30 a 17.30 h el dia 26.
Aquest seminari tenia l’objectiu de destacar totes les iniciatives de projectes europeus que impulsen la creació i el foment d’empreses culturals i creatives. La jornada va ser inaugurada pel vicerector de Cultura i Esport, Antonio Ariño, i comptà amb la participació de representants de la Comissió Europea. Durant dos dies, diferents membres de regions europees, personal de programes de cooperació, experts europeus, així com representants d’associacions i entitats de l’àmbit cultural, presentaren i debateren els reptes i necessitats per a poder impulsar més inversions per a la investigació, el desenvolupament d’empreses i l’ocupació a través de nous models econòmics relacionats amb activitats i patrimoni culturals, creativitat i digitalització. Aquest seminari es cofinança amb la contribució del FEDER, a través del Programa Interact.
La inauguració i la primera sessió de les jornades va celebrar-se dilluns 16 al Centre Cultural La Nau, i hi participaren Javier Campillo, bibliotecari de l’Institut Cervantes de Tolosa de Llenguadoc, amb la conferència ‘La impremta resilient: edició de l’exili a Tolosa de 1945 a 1960’, i Fernando Larraz, professor de la Universitat d’Alcalá, amb ‘Exili i moviments editorials en España Republicana de Buenos Aires’, entre altres participants. El dia 17 de setembre les jornades es traslladaren al monestir de Sant Miquel dels Reis. Al matí, Lluís Agustí, de la Universitat de Barcelona,  va pronunciar la ponència ‘Bartomeu Costa-Amic, entre l’aventura i l’edició’; Xosé Luis Axeitos, de la Real Acadèmia Galega ‘Editorials i publicacions gallegues en l’exili republicà: el paper singular de Luis Seoane’, i Jose Chueca, de la Universitat del País Basc, amb ‘La labor editorial de l’exili basc: l’editorial Ekin’. També hi participaren Leoncio López-Ocón, del CSIC de Madrid, amb ‘Gènesi de l’editorial  Atlante. El quadern francés de Manuel Sánchez Sarto’; Josep Mengual, de la Universitat de Barcelona, ‘El paper dels exiliats republicans en la indústria editorial xilena’, i Josep Palomero, de l’Acadèmia Valenciana de la Llengu,a amb ‘Les edicions catalanes a París’. Completaren les jornades Ana Martínez Rus, de la Universitat Complutense de Madrid, amb ‘Mèxic i Rafael Giménez Siles: la segona vida de l’editor de Cenit i les fires del llibre (1939-1991) i Arantza Sarría, de la Universitat de Bordeus, amb ‘Oposar-se al franquisme i editar a París: l’empremta francesa en el catàleg de El Ruedo Ibérico’. Les ponències d’aquestes jornades seran publicades en ’Laberintos, revista de estudios sobre los exilios culturales españoles’, que edita la Biblioteca Valenciana. Les jornades es clausuraren amb la inauguració de l’exposició ‘Equipatge de tornada’, al monestir de Sant Miquel dels Reis.
La Universitat de València ha acollit la “Jornada per una docència universitària amb perspectiva de gènere” que ha tingut lloc al mig dia de hui al Saló d’Actes de l’Edifici de Rectorat. Ha estat adreçada a tots els Centres de la Universitat de València i s’ha abordat la necessitat d’incorporar la perspectiva de gènere a la docència, un dels reptes del III Pla d’Igualtat de la UV, aprovat el darrer mes d’abril pel Consell de Govern. A l’acte han participat la rectora de la Universitat de València, M. Vicenta Mestre; la directora de la Unitat d’Igualtat, Amparo Mañés; la doctora en Filosofia de la Ciència i vicepresidenta de la Asociación de Mujeres Investigadroas y Tecnológicas (AMIT), Ana Sánchez; i la doctora i professora en Dret i secretària de l’Institut Universitari en Estudis de la Dona a la Universitat de València, Ana Marrades. La rectora, M. Vicenta Mestre ha afirmat durant la inauguració de la jornada que “les Universitats que abans i millor incorporen la Perspectiva de Gènere seran les institucions capdavanteres i lideraran el futur, en oferir a les persones que es formen en les seues aules una formació científica d'excel·lència, completa, innovadora i justa.” En aquesta línia, Mestre ha emfatitzat que “els pròxims mesos volem fer un esforç perquè el PDI de la nostra Universitat compte amb els recursos i formació necessària per arrancar aquest necessari i ambiciós projecte; perquè la nostra Universitat no vol res més que l'excel·lència”. A continuació, la doctora Ana Sánchez ha sigut l’encarregada de presentar la justificació epistemològica d’incorporar la perspectiva de gènere a la docència universitària. Per la seua part, la doctora i professora Ana Marrades ha sigut l’encarregada de presentar les “Guies per una docència universitària amb perspectiva de gènere” que han estat elaborades per la Xarxa Vives, de la qual forma part la Universitat de València. Aquest manuals tenen la finalitat d’ajudar el professorat en la seua tasca i compten en l’actualitat d’un total d’11 guies temàtiques distribuïdes en les següents àrees: Ciències de la Computació, Dret i Criminologia, Educació i Pedagogia, Filologia i Lingüística, Filosofia, Física, Història, Història de l'Art, Medicina, Psicologia i, finalment, Sociologia, Economia i Ciència Política; i altres 6 estan en procés d'elaboració: Infermeria, Matemàtiques, Arquitectura, Comunicació, Antropologia i Enginyeria Industrial.
«La promoció de la lectura mitjançant booktubers, les dificultats de lectura en xiquets i xiquetes amb trastorn de l’espectre autista o discapacitat intel·lectual o la lectura a través de dispositius digitals són temes d’actualitat que es tractaran en aquestes jornades » apunta Ladislao Salmerón, professor del Departament de Psicologia Evolutiva i de l’Educació de la Universitat de València i coordinador de la ERI Lectura. ADEIT acollirà les sessions que integren aquestes jornades, que se celebraran els dies 18 y 19 d’octubre. Què és ERI Lectura  Aquestes jornades s’emmarquen dins de les activitats promogudes per l’estructura d’investigació ERI Lectura de la Universitat de València, formada per investigadors de reconegut prestigi internacional de les universitats de València, Salamanca, Oviedo, País Basc, Zaragoza i Barcelona. Es tracta de l’institut d’investigació centrat en l’estudi empíric de la lectura més capdavanter a nivell espanyol, amb múltiples col·laboracions a nivell internacional. Més informació: VII Jornades ERI Lectura: investigació i bones pràctiques en educació
Els pesticides són imprescindibles per a assegurar la viabilitat dels cultius, han assegurat els directors del més important trobada sobre control de plagues, que se celebra a València aquesta setmana. Els catedràtics de la Facultat de Biologia Juan Ferré i Baltasar Escriche, membres del grup de Control Biotecnològic de Plagues de la ERI de Biotecnologia i Biomedicina (BIOTECMED), han assegurat que «les plagues no s’aconseguiran eliminar mai» i han posat l’accent en la importància de l’ús de pesticides. «El 70 per cent dels cultius en el tercer món es perden per falta de pesticides», han assenyalat. Així mateix, han recordat que l’ús de pesticides biològics que s’utilitzen en l’actualitat és encara molt reduït i a penes suposa el 2 per cent del total. «Amb agricultura ecològica no es podria alimentar mai a la població mundial», han assegurat. Ho han fet durant l’obertura del congrés més important sobre la matèria a nivell mundial i que enguany se celebra per primera vegada a València. Es tracta del Congrés SIP/IOBC 2019, que conjumina dues cites que coincideixen: la 52nd Annual Meeting of the Society for Invertebrate Pathology (SIP) i la 17th Meeting of the IOBC-WPRS. El control biològic de plagues mitjançant l’ús de microorganismes, la patologia dels invertebrats, la protecció d’invertebrats marins enfront de malalties, la protecció d’insectes beneficiosos, com les abelles, enfront de malalties o la protecció dels cultius mitjançant microorganismes i els seus components són els temes que s’abordaran en aquestes trobades. Organitzat per la Universitat de València en col·laboració amb ADEIT, aquestes cites científiques reuneixen a prop de 500 especialistes d’àmbits com l’entomologia, la biologia marina, la patologia d’invertebrats, la bioquímica, la biotecnologia o la química, entre altres, així com empreses del sector. Entre altres temes, el congrés ha presentat els últims avanços en control de plagues i, en concret, la tecnologia que ha revolucionat l’agricultura a nivell mundial en el seu vessant de la protecció dels cultius; el descobriment de les proteïnes responsables de l’acció insecticida de Bacillus thuringiensis, els gens de la qual han pogut ser transferits a plantes i han donat lloc als cultius coneguts com a “cultius Bt”. Els directors del congrés han lamentat la «insuficient» inversió que en ciència i tecnologia: «Si el país aposta per la rajola i el turisme i no per la ciència i la tecnologia, mai tindrem suficients empreses biotecnològiques», ha assenyalat Juan Ferré, qui ha criticat que, des de fa quasi 20 anys, no s’ha incrementat la inversió en investigació.
En aquesta ocasió coincideix la celebració de dues cites importants que, per primera vegada es realitzen a València: la 52nd Annual Meeting of the Society for Invertebrate Pathology (SIP) i la 17th Meeting of the IOBC-WPRS. Des del 28 de juliol i fins a l’1 d’agost, València acull aquestes dues reunions organitzades pels catedràtics de la Facultat de Ciències Biològiques de la Universitat de València, Juan Ferré i Baltasar Escriche, que formen part del grup de Control Biotecnològic de Plagues de l’Institut Universitari ERI de la Universitat de València. Es tracta d’un grup amb una posició molt destacada a nivell mundial en la seua àrea. A més, el seu personal investigador es troba entre el més citat dins de l’estat espanyol. Al congrés assisteixen 465 especialistes, procedents de diferents àmbits com l’entomologia, la biologia marina, la patologia d’invertebrats, la bioquímica, la biotecnologia o la química, entre altres camps. Cultius Bt, revolució de l’agricultura mundial  Durant la trobada, a més, s’aborda el més espectacular descobriment dels últims anys en aquest camp: les proteïnes responsables de l’acció insecticida de Bacillus thuringiensis. Els gens d’aquest bacteri han pogut ser transferits a planta i han donat lloc als cultius coneguts com a ‘cultius Bt’. Uns cultius que estan protegits enfront de l’atac d’insectes. Aquesta tecnologia ha revolucionat l’agricultura a tot el món en el seu vessant de la protecció de cultius, explica Ferré. Més informació: https://congresos.adeituv.es/SIP-IOBC-2019/ficha.en.html
L’esdeveniment, amb un enfocament interdisciplinari, girarà al voltant de quatre eixos temàtics: paisatges sonors, suports, relats i diàspora, i pretén ser la continuació del I Congrés Internacional ‘La Música a la Mediterrània Occidental: xarxa de comunicación intercultural’, celebrat a la Societat Coral El Micalet el 2014. El congrés comptarà amb cinc conferències plenàries, dos panels temàtics, més de vint comunicacions lliures, una exposició sobre ‘Els misteris assumpcionistes d’Elx, València i Castelló’ (AVL) i dos concerts, al qual assistiran musicòlegs i investigadors d’altres disciplines de diversos països. Hi seran presents professors del CSIC, de la Universitat de València, de Cambridge, Venècia, Berna i Lisboa, entre d’altres. També s’acollirà la reunió del grup ‘Mediterranean Music Studies’ de la International Musicological Society (IMS) coordinat per Dinko Fabris (Last President 2017-2022), el qual promou la investigació sobre temes musicals en l’entorn mediterrani. Segons declara el president d’AVAMUS, Abel Puig, “el comité organitzador persegueix l’objectiu de teixir noves complicitats que repensen el paper social dels sons a la Mediterrània, a través de la història i en la contemporaneïtat i, en conseqüència, de la mateixa disciplina com a productora de narratives”. A més, AVAMUS destaca la implicació d’altres entitats que s’han sumat a l’organització del congrés, com ara: l’Institut Valencià de Cultura (IVC), el Vicerectorat de Cultura i el de Projecció Territorial i Societat i el Departament de Filologia Francesa i Italiana (Universitat de València), l’Institut Superior d’Ensenyances Artístiques Comunitat Valenciana (ISEACV), el Museu Valencià d’Etnologia i l’Acadèmia Valenciana de la Llengua (AVL). AVAMUS és una entitat sense ànim de lucre que va ser creada l’any 2005 amb la finalitat de proporcionar un marc de trobada i cohesió per a totes aquelles persones interessades en la Musicologia, fomentar la investigació musical i promoure l’estudi, la recuperació i la difusió del patrimoni musical valencià. La inscripció al congrés es pot realitzar des del web de l’associació www.avamus.org, on es pot consultar tota la informació relativa a l’esdeveniment.
La Facultat de Psicologia de la Universitat de València ha acollit el dia de hui l’Assemblea General de l’Associació Conferència dels Degans de Logopèdia de les Universitats Espanyoles – CDLUE que ha tingut lloc a la Sala de Juntes de l’esmentada facultat. En la jornada han participat degans i deganes de 15 universitats diferents de tot el territori espanyol i han abordat, entre d’altres temes, l’estat de la sol·licitud de creació de l’àrea de coneixement de logopèdia, després de més de vint-i-quatre anys de la creació dels estudis.  Des de l’associació consideren que la inexistència d’aquest àrea del coneixement és la principal causa del lent desenvolupament de la logopèdia en matèria d’investigació. Al mateix temps afirmen que la pròpia inexistència és una de les principals causes que expliquen les dificultats de les universitats per a dotar-se de professorat amb competències professionals en la matèria. La rectora de la Universitat de València, M. Vicenta Mestre, i la degana de la Facultat de Psicologia, M. Dolores Sancerni, han sigut les encarregades de donar la benvinguda a tots els assistents. La Rectora, ha remarcat “la importància de que aquesta sol·licitud prospere de manera satisfactòria i es cree l'àrea del coneixement d’aquesta professió sanitària titulada”, problemàtica que coneix de primera mà com a catedràtica de Psicologia i exdegana de la Facultat de Psicologia. Per la vesprada, l’associació Conferència de Degans de Logopèdia mantindrà un encontre amb representants del Consell General de Col·legis de Logopedes i de l’Associació Espanyola de Logopèdia, Foniatria i Audiologia.
En les jornades participen 33 universitats de l’estat, representades por 23 vicerectors de Cultura i Extensió Universitària, així com per tècnics culturals d’aquestes universitats. Ara com ara totes les universitats promouen activitats complementàries a la formació curricular, bé siguen culturals, esportives, de voluntariat… que no tenen un reconeixement. La jornada que se celebra pretén estudiar l’estatut d’aquestes pràctiques i donar-hi visibilitat. Antonio Ariño Villaroya, vicerector de Cultura i Esport de la Universitat de València, serà l’encarregat d’inaugurar les jornades amb la conferència ‘Ciutadania cultural i currículum complementari a la universitat’ (10.15 hores). A continuació intervindran Mercedes Elizalde, delegada de la rectora per a estudiants de la Universitat de València i de Laura Guzmán, tècnica superior d’informació (Sedi) de la mateixa institució.   Des de les 12.15 hores i fins a les 18 hores, las 33 universitats presentaran una selecció d’activitats complementàries que fan amb el seu alumnat, entre les quals es troben activitats culturals, esportives, de voluntariat, artístiques, musicals i escèniques, que afavoreixen la formació integral d’aquest alumnat. José Luis Cueto, vicerector d’Alumnat, Cultura i Esport de la Universitat Politècnica de València, i Víctor Jesús Medina, vicerector d’Extensió Universitària de la Universitat de Granada, dirigiran el debat. El dijous 23, a les 9 hores, els encarregats d’inaugurar la segona i última jornada seran Antonio Javier González, comissionat del Segundo Plan Estratégico de la Universitat de Cadis, i Salvador Catalán, director del Servicio de Actividades Culturales de la Universitat de Cadis, amb la presentació ‘L’experiència de treball en xarxa de l’Observatori Cultural del Proyecto Atalaya’.  Tot seguit, a les 9.30 hores, Adela Valero, vicerectora d’Ocupació i Programes Formatius de la Universitat de València, coordinarà la conferència ‘Formes de coneixement i reconeixement de les activitats que realitzen les diferents universitats’. A les 11.30 hores se celebrarà una dinàmica de grups per a l’estudi de coordinació entre universitats del territori nacional. Posteriorment, a les 12.30 hores, es farà la posada en comú i se n’analitzaran les conclusions. Paral·lelament i, com a clausura de les jornades, a les 13.00 hores, els actes finalitzaran amb una reunió dels vicerectors coordinadors.
Antonio Ariño, vicerector de Cultura i Esport de la Universitat de València, inaugurarà la jornada, que continuarà amb la ponència ‘Reptes en l’activitat física i l’esport’, impartida per Antonio Campos Izquierdo, exsubdirector general en l’Agència Espanyola per a la Protecció de la Salut en l’Esport (AEPSAD) i professor titular de la Facultat de Ciències de l’Activitat Física i de l’Esport de la Universitat Politècnica de Madrid. A partir de les 10.20 hores, els candidats a les eleccions autonòmiques en matèria esportiva exposaran els seus programes. En la taula redona participaran: Daniel Adell (PSPV-PSOE), Luis Martínez (PP), Josep Miquel Moya (Compromís), Juan Dols (Podem) i Carlos García (Ciutadans), moderats per Antonio Ariño. A continuació hi haurà un torn de preguntes i José Luis Herreros Saiz, president del COLEF-CV i Miguel Ángel Nogueras Carrasco, president de la GEPACV conclouran la jornada. L’objectiu d’aquesta activitat és conéixer l’opinió dels diferents partits polítics en la matèria, les seues propostes per gestionar l’activitat física i conscienciar de la importància que té l’esport per a un estil de vida saludable.
En la primera jornada, celebrada el passat mes de febrer, es van donar a conéixer els resultats del primer estudi de participació cultural a la Comunitat Valenciana, un treball realitzat pel vicerector de Cultura i Esport, Antonio Ariño i per Ramón Llopis, professor de Sociologia de la Universitat de València. La segona jornada, que tindrà lloc el pròxim 8 d’abril, el Centre Cultural La Nau serà l’escenari d’una trobada en el qual gestors culturals, responsables de festivals i creadors debatran al llarg de tot el dia sobre bones pràctiques en la gestió cultural.  La inauguració de la jornada (9 hores) estarà a càrrec del vicerector de Cultura i Esport, Antonio Ariño; la directora general de Cultura i Patrimoni, Carmen Amoraga; el director general de l’Institut Valencià de Cultura, Abel Guarinos i Xavier Rius, diputat de Cultura. A  continuació hi haurà una conferència (9.15 hores) d’Antonio Ariño sobre ciutadania cultural i la jornada continuarà amb quatre taules redones que abordaran diferents aspectes de la gestió cultural. La primera taula redona (10.30 a 12 hores), moderada per Abel Guarinos, director general de l’Institut Valencià de Cultura, estarà dedicada a les bones pràctiques en el context urbà i comptarà amb les intervencions dels principals responsables de festivals valencians (Russafa Escènica, Cabanyal Íntim i Alacant Desperta). La segona taula redona (12.30 a 14 hores) abordarà la inclusió dels grups vulnerables a través de la cultura. En la taula redona, que estarà moderada per Celeste Asensi, directora de la Unitat per a la Integració de Persones amb Discapacitat de la Universitat, intervindran els responsables de festivals i projectes entre els quals es troben Diez Sentidos, Impresas, i Artes, cultura y ocio para la inclusión. La tercera taula redona (16 a 17.30 hores) estarà dedicada a les bones pràctiques en el context rural i es relataran les experiències de programes com ara, l’Aplec Els Ports, el Festival d’Arts Escèniques a la Serra d’Espadà, Pobles en Peu d’Art i Jazzpolop. Festival de música i Art de Polop (La Marina). La taula estarà moderada per José María Bullón, president de l’Associació de Gestors i Gestores Culturals del País Valencià. L’última taula de debat (17.30 a 19 hores) es dedicarà a les cultures migrants a través de les experiències de Calandria i Joves Solidaris. El debat estarà moderat per Dolors López, assessora d’Educació Inclusiva. Cefire Especific Educació Inclusiva. La jornada del dia 8 d’abril conclourà amb una actuació de Moments Art en la Sala Matilde Salvador. Moment Art és una companyia d’arts escèniques per a persones amb discapacitat física, psíquica, sensorial i malaltia mental, que desenvolupa la seua labor creativa i rehabilitadora des de l’any 1997 en la ciutat de València. La tercera sessió de ‘Un País de Cultures’ se celebrarà el 12 de juny i en ella es lliuraran els premis de la primera convocatòria d’aquest programa.
La primera sessió va celebrar-se el dia 26 de febrer al Centre Cultural La Nau. Es va iniciar a les 10:00 hores, amb la conferència de l’escriptor Fernando Delgado. A les 12:00 hores es va presentar el llibre de ‘La participación cultural en la Comunitat Valenciana’, que recull la primera enquesta sobre els hàbits culturals valencians. En el llibre s’ofereixen dades sobre les pràctiques culturals de la ciutadania, per segments de població, gènere, temàtica i altres indicadors, que componen una aproximació de la relació que té la societat valenciana amb la cultura i l’oci. Dos mil persones de tot el territori valencià han respost a 149 preguntes que s’han formulat entorn a quatre eixos: la noció comuna o nativa de cultura: què s’entén per cultura?; la perspectiva de gènere per a elaborar el llibre blanc de la dona i la cultura; la llengua en la qual es consumeix cultura i la participació en activitats culturals. Altres dades d’interés de l’enquesta estan relacionades amb els equipaments culturals que tenen les cases i les ciutats, així com l’ús que es fan d’aquests equipaments per part dels ciutadans. La segona sessió d’‘Un país de cultures’ es realitzarà el 12 d’abril en el Jardí Botánic de la Universitat de València, on es presentaran projectes de bones pràctiques de cultura inclusiva i innovadora. La sessió que tancarà les jornades, serà el 12 de juny al Centre Cultural La Nau amb la presentació de projectes orientats a ampliar els públics mitjançant estratègies d’inclusió social.
La sessió inaugural va comptar amb les intervencions de la vicepresidenta del Consell, Mónica Oltra; la vicerectora d’Innovació i Transferència de la Universitat de València, Mª Dolores Real; i el catedràtic de Filosofia del dret i Filosofia política de la Universitat de València, Javier de Lucas. Al llarg de dos dies, es donaran cita representants de la política d’inclusió social de la Comunitat i representants europeus, així com diversos experts i professors en la matèria i actors del tercer sector. Tots ells analitzaran els desafiaments del fenomen migratori i reflexionaran, mitjançant tallers i sis taules de treball, sobre com integrar plenament a aquestes persones en les nostres societats i com combatre rumors i falses notícies. La jornada clausurarà el dimarts 26 a les 13 hores, amb les paraules del director de la Representació de la Comissió Europea a Espanya, Francisco Fonseca; la secretària d’Estat de Migracions, Consuelo Rumí; el secretari autonòmic d’Inclusió i l’Agència Valenciana d’Igualtat, Alberto Ibáñez; i el delegat del Consell per a la UE i l’acció exterior, Joan Calabuig. La conferència està organitzada per la Generalitat en col·laboració amb la Universitat de València i el programa europeu de cooperació regional, Interact.
Com en anteriors edicions, el Festival Internacional de Cinema i Drets Humans de València, pretén promoure una reflexió crítica sobre les causes de la desigualtat a través d’un cinema compromés i d’espais per al debat. En el marc del festival s’ha convocat un fòrum de drets humans entorn de quatre temes: associacionisme, justícia, presó i salut mental i delictes d’odi i Llei Mordassa. El fòrum, unit a la secció oficial i a la trobada amb directors, completa un programa que fomenta la reflexió crítica, la promoció, difusió i formació sobre els Drets Humans i la violació d’aquests. La intervenció de Garzón es va produir després de la projecció de The Code, un documental en el qual a més de Garzón, altres jutges, fiscals i advocats parlen d’aconseguir un codi universal per a poder jutjar de manera internacional els crims contra la humanitat.
Després de la inauguració de l’esdeveniment per part d’Alba Rodríguez i Mila Villanueva, padrina i vocal de cultura, respectivament, del Centro Galego de València, el president de la Fundació Rosalía de Castro, Anxo Angueira, pronunciarà la conferència ‘Rosalía i Pardo Bazán en el Rexurdimento’, a la qual seguirà un recital musical a càrrec dels cantautors Emilio Rúa i Rosa Cedrón. Tancarà el programa José Ramón Cerdeira, president del Centro Galego de València, que estarà acompanyat de la Banda de Gaites del  Centro, que interpretarà, com a colofó, una sèrie d’obres del repertori tradicional gallec. En acabar l’acte, se servirà un vi d’honor a les persones assistents. Amb aquest esdeveniment, el Centro Galego de València pretén consolidar el doble objectiu que es va marcar el 2018 amb la primera commemoració del Dia de Rosalía de Castro: d’una banda, homenatjar la insigne autora, figura capdavantera de les lletres gallegues, i, de l’altra, institucionalitzar aquest esdeveniment amb caràcter anual per, en una clara picada d’ullet al feminisme, reivindicar, a través de cadascuna de les seues successives edicions, no solament la figura rosaliana, sinó també la d’altres gallegues il·lustres que, al llarg de la història, han tingut un important paper en el camp de les arts, de les ciències, de l’educació o del pensament.  L’acte té la col·laboració del Centre Cultural La Nau de la Universitat de València i de la Secretaría Xeral de Emigración de la Xunta de Galicia, i, encara que l’entrada és gratuïta, l’aforament és limitat, per la qual cosa es requereix inscripció prèvia (per assegurar-se lloc) enviant un correu electrònic al Centro Galego de Valencia.
A més de les aportacions novedoses de carácter filologicocientífic que s’exposaran en les conferències d’especialistes, en aquest congrés també es presentarà la revista internacional “Studi Giraldiani. Letteratura e Teatro” i els últims llibres publicats recentment relacionats amb aquesta temàtica. Amb aquest nou congrés des de l’organització afirmen que es pretén reforçar els equips d’investigació. Així, es volen formar equips sòlids de treball i agregar aquells especialitzats que treballen en diversos centres i universitats de la Unió Europea, i reforçar la presència de la Universitat de València en aquests.   El programa es pot consultar ací.
La consulta ciutadana va consistir en una jornada de debat i participació que es proposa com un esdeveniment obert, no partidista i transparent. La finalitat va ser, en primer lloc, donar el protagonisme als ciutadans i ciutadanes de la Unió Europea perquè reflexionen sobre el futur d’Europa, i en segon lloc, portar els resultats de les consultes ciutadanes al Consell d’Europa de desembre del 2018. L’esdeveniment pretén garantir una representació tan equilibrada i diversa com siga possible dels participants en termes d’edat, sexe, categoria socioprofessional i origen geogràfic. Per això, hi pot participar estudiantat de la Universitat de València, estudiantat Erasmus de la Universitat de València, membres de La Nau Gran i de la Xarxa de Municipis Rurals de les Petites Europes gestionada anualment per Escena Erasmus. Els participants en la consulta ciutadana van estar dividits en quatre espais de debat, cadascun dels quals tindrà 20/25 persones i un facilitador per a provocar el debat. Les reflexions se centraran al voltant de dos temes: La ciutadania europea, identitat i valors i Quines polítiques socials per a la ciutadania europea? Cada espai generarà propostes i conclusions que seran presentades al Consell d’Europa. Cada participant també rebrà un certificat de participació en la jornada. Les quatre taules de debat (dues en valencià i espanyol i dues en anglés) van estar coordinades per Daniel Tormo, codirector d’Escena Erasmus de la Universitat de València; Javier Sahuquillo, dramaturg, director, productor teatral i president de l’associació Europa Cultura Escènica; i Ángela Nzambi, responsable de voluntariat i incidència de la Comissió d’Ajuda al Refugiat CEAR-PV. El públic assistent també va aportar idees i el debat es  va poder seguir a través de les xarxes socials amb l’etiqueta #ConsultasCiudadanas. Està previst que la iniciativa Els Estats Generals d’Europa es programe anualment amb motiu de la celebració dels més de cinc segles de les Constitucions Generals de la Universitat València. Aquest és el primer any que el Ministeri d’Afers Exteriors organitza consultes ciutadanes sobre Europa, que se celebraran també a Madrid, Còrdova i Múrcia al llarg del mes d’octubre amb diferents temes de debat.
En el congrés participaran experts com Eugene Hernández, director adjunt de la Film Society del Lincoln Center de Nueva York; Sasha Korbut, crític d’IndieWire; i membres de l’acadèmia que es dediquen a l’estudi del cine en grups d’investigació de les universitats de Groningen (Holanda), del País Basc, de Santiago de Compostel·la, la Jaume I i la Universitat de València. L’encontre es tancarà divendres amb la conferència ‘Llibertat d’expressió, censura i crisi, en el colapse de la modernitat fílmica’, a càrrec de Manuel Palacio, catedràtic de Comunicació Audiovisual de la Universitat Carlos III. A més, la cineasta argentina Julia Solomonoff presentarà la seua pel·lícula Nadie nos mira, en un passe especial que es realitzarà en els cines Babel aquest dimarts a les 20 hores. Solomonoff establirà un debat amb les persones assistents en acabar la projecció.
Aquesta jornada se centrava en la coeducació, una eina fonamental en el treball per la igualtat també en l'àmbit universitari i en la necessitat que la comunitat universitària estiga sensibilitzada en temes com la violència de gènere, les violències sexuals i l'assetjament contra l'alumnat. Es pretén presentar la coeducació com l'instrument idoni en la lluita per la igualtat de gènere en les aules i per això la jornada compta amb la participación d’expertes en la matèria com Kika Fumero, Mercedes Sánchez Vico, Rosa Sanchis, Noemí Canelles, Sandra Molines i Paqui Méndez. La conferència inaugural fou a càrrec de Kika Fumero, professora i coeducadora, especialista en diversitat LGBTi, en violència de gènere i igualtat. Investigadora i escriptora. Màster Oficial en Estudis de Gènere i Polítiques d'Igualtat, Master en Maltractaments i violència de gènere i Màster en Dret, Economia i Política de la Unió Europea. Coautora del llibre ‘Escuelas Libres de Violencias Machistas’. Fundadora del Projecte Observatori Coeducativo-Lgbti, una plataforma online a nivell estatal dissenyada i pensada perquè cada part integrant de la comunitat educativa (famílies, alumnat i professorat) trobe en ella un espai lliure de violències masclistes. A continuació estava prevista una taula d’experiències amb les intervencions de Mercedes Sánchez Vico, Rosa Sanchis i Noemí Canelles. Mercedes Sánchez Vico presentà la ponència: ‘La igualdad también se aprende. Proyecto de Igualdad a través de la imagen’. És professora de secundària, cap del Departament de Llengua de l'IES Eduardo Janeiro de Fuengirola i responsable del Pla d'Igualtat. Fa nou anys va crear l'assignatura Projecte Educatiu d'Igualtat de Gènere, de la qual és coordinadora. Actualment, desenvolupa ‘Las Educadoras’ un projecte audiovisual que visibilitza la tasca de 15 dones que treballen la coeducació. Ha rebut diversos premis i reconeixements a la seua carrera. Rosa Sanchis Caudet presentà la ponència: ‘Karícies coeducatives’. És professora de català a l'IES Isabel de Villena de València, i des de fa més de vint anys imparteix educació afectivosexual a l’alumnat de secundària i batxillerat i cursos de formació per al professorat. És autora d’assajos sobre educació afectivosexual: Sexualidad y adolescencia (Rialla, 2005); Què tinc ací baix? (Bullent, 2005); Tot per amor? Una experiència educativa contra la violència a la dona (Premi de Pedagogia Rosa Sensat 2005 i Premi Melchor Botella de Renovació Pedagògica); Karicies.com (Premi Enric Soler i Godes 2010, d’Experiències pedagògiques a l’escola). També ha escrit dues novel·les per a adolescents: Abril no és un mes (Tàndem, 2008), que tracta la sexualitat adolescent i l’apoderament femení, i Primavera per a Palmer (Tàndem, 2008), que versa sobre la masculinitat i el bullying. Des de fa quasi una dècada treballa l'educació sexual a través del blog Karícies (karicies.blogspot.com), on incorpora textos i llenguatges propers a la cultura popular adolescent: cançons, sèries, pel·lícules, esdeveniments de les xarxes socials, entre altres. Participa també en l’equip de mediació del seu centre; porta endavant el grup Stop Diverfòbia, amb reunions quinzenals que busquen combatre la intolerància per gènere i celebrar la diversitat; i a més, organitza cada any la Vesprada Diversa, trobada on exalumnes i persones de moviments LGBTI comparteixen les seues experiències amb l’alumnat. Juntament amb Xaro Altable, ha elaborat la guia d’educació sexual per a la Conselleria d’Educació: Els nostres cossos, els nostres drets. Finalment intervingué Noemí Canelles amb la ponència: Què hem après dels projectes de coeducació. De formació és sociòloga i treballadora social, i la seua experiència professional sempre ha tingut un peu en la intervenció socioeducativa, i un peu en la investigació sobre temes de violències, gènere i cultures juvenils. En la part d’intervenció ha treballat com a coordinadora de diferents projectes socio-educatius: educació de carrer, elaboració i gestió de projectes comunitaris. El seu treball com a investigadora s’ha centrat especialment en cultures juvenils i violència, en l’àmbit nacional i amb projectes internacionals. Els últims anys els ha dedicat especialment a l’avaluació d’impacte de projectes de prevenció. Es tracta de projectes pilot que necessiten de l’avaluació com una eina per a entendre els resultats, ajudar a que els projectes siguen replicables i millorar la metodologia. A partir d’aquesta faena va començar a col·laborar amb Fil a l’Agulla, que és una cooperativa creada al 2009 per un grup de dones i que treballa en l’àmbit educatiu, el desenvolupament organitzacional i la teràpia. Amb Fil a l’Agulla fa tres coses: avaluació de projectes, entre ells els de coeducació, atenció a la diversitat i prevenció de l’assetjament escolar; Investigació Acció Participativa amb mestres, famílies i alumnat per a explorar temes com el racisme, o les discriminacions a l’escola; i intervencions de facilitació i formació amb la comunitat educativa. La jornada va estar presentada i moderada per dues integrants de l’Associació Valenciana per la Coeducació, Paqui Méndez i Sandra Molines. L’entrada és oberta i l’aforament limitat a la capacitat de la sala.
Entre els seus principals objectius figuraven el de donar a conéixer, de primera mà, les noves polítiques de desenvolupament del govern xinés i compartir idees i propostes, des de l'òptica europea, sobre la visió xinesa d'un món en plena transformació. El fòrum, dividit en quatre taules redones, abordà temes com els principals desafiaments per a la Unió Europea i Xina en qüestions polítiques i econòmiques; els nous enfocaments per als intercanvis entre els dos espais geogràfics; les visions xinesa i europea davant els desafiaments globals i, finalment, la col·laboració entre Xina i la UE en iniciatives com la nova Ruta de la Seda. Per part xinesa va participar una delegació de mig centenar d'acadèmics i investigadors de diferents províncies. L'Acadèmia de Ciències Socials de Xina és la institució de referència per a la investigació acadèmica del país i també d'assessorament en les àrees de ciències socials, polítiques i humanitats. Disposa de més de 90 centres d'investigació en el territori xinés i una escola de postgrau. A més, és la responsable de més d'un centenar de comunitats acadèmiques nacionals en el país. La inauguració de l'III Fòrum europeu sobre el model de desenvolupament xinés la realitzà, en nom de la rectora de la Universitat de València Mavi Mestre, el vicerector d'Internacionalització i Cooperació, Carles Padilla. La clausura estigué a càrrec de la Primera Tinent d'Alcalde del Ajuntament de València, Sandra Gómez.
En paraules de Hawking, les ones gravitatòries “ofereixen una forma completament nova de mirar l’univers. El descobriment del senyal GW 150914 és la primera detecció d’un sistema binari d’un forat negre i la primera observació de les ones gravitatòries produïdes en la fusió dels forats negres”. De moment, són ja quatre els senyals anunciats procedents de la col·lisió de forats negres d’origen estel·lar a distàncies cosmològiques a càrrec dels detectors LIGO-Virgo. Aquestes deteccions seran un dels temes fonamentals del congrés en el qual també participaran els directors dels detectors LIGO, Virgo, KAGRA i LIGO-Índia. El rei Felip VI serà el president d’honor d’aquest congrés que gestiona la Fundació Adeit i que se celebrarà al Palau de Congressos de València. Durant l’esdeveniment, es preveu la participació dels tres científics guardonats amb el Premi Nobel de Física el 2017 pel seu estudi sobre les ones gravitatòries, Rainer Weiss, Kip S. Thorne i Barry C. Barish. Tots tres van ser una peça clau per a a la posada en funcionament del detector LIGO als Estats Units i la detecció d’aquestes arrugues de l’espai-temps que fa un segle va vaticinar Einstein. La direcció del congrés està encapçalada pels catedràtics de la Facultat de Física de la Universitat de València José Antonio Font i José Navarro, aquest últim també investigador a l’Institut de Física Corpuscular (IFIC). Els directors expliquen que actualment no hi hauna aplicació immediata de les ones gravitatòries. El que sí és cert –assenyalen– és que el disseny i la construcció dels detectors LIGO i Virgo, a més dels esforços per a comprendre les característiques dels senyals d’aquestes ones, han proporcionat avanços científics i tecnològics en camps com ara el de la informàtica, l’òptica, els sistemes làser, les ciències dels mesuraments clàssics i quàntics, la metrologia espai-temporal d’alta precisió, l’òptica quàntica, la ciència i tecnologia espacial, la geologia i la geodèsia, la ciència i tecnologia dels materials, la criogènia i electrònica criogènica, l’anàlisi de grans volums de dades i el desenvolupament de mètodes matemàtics i numèrics per a la física teòrica i aplicada.
El Grup de Tecnologies de la Informació Geogràfica (TIG) de l’Associació de Geògrafs Espanyols (AGE) i el Departament de Geografia de la Universitat de València, amb la col·laboració del Col·legi de Geògrafs, han programat per als dies 20, 21 i 22 de juny la celebració d’aquest congrés a la Fundació Adeit, una trobada que vol convertir-se en un fòrum en el qual empreses, institucions i personal científic discutisquen sobre els avanços en el camp de l’observació, l’accés i l’anàlisi de la informació geogràfica. Així mateix, estan previstos una sèrie de tallers pràctics que tractaran tant el processament d’imatges Sentinel-2 i Sentinel-3 com l’actualització de les bases de dades d’ocupació del sòl mitjançant tècniques basades en objectes, el funcionament de l’Observatori Ciutadà de l’Horta, les plataformes virtuals per a la didàctica de la geografia a les aules i els nous desenvolupaments de programari comercial (ArcGIS, ESRI) i lliure (gvSIG, Miramon). L’esdeveniment comptarà amb la participació de Giancarlo Filipazzo, coordinador del Programa Copernicus de l’Agència Espacial Europea (ESA), Paul Longley, professor del Departament de Geografia de la Universitat del College London, Noelia Pérez Mayoral i Francisco Sánchez Quilis, de l’Institut Geogràfic Nacional-IGN, i Javier de la Torre de Carto, entre altres. Tots ells s’encarregaran d’oferir les conferències que integren el congrés. Més informació: XVIII Congrés Nacional TIG
En el debat hi intervingueren Mercedes Alcañiz, professora de Sociologia de la Universitat Jaume I de Castelló; Antonio Ariño, vicerector de Cultura i catedràtic de Sociologia de la Universitat de València; Maria Such, directora de l’Institut Valencià de les Dones; i Josep V. Gavaldà, professor de Comunicació Audiovisual de la Universitat de València La jornada, arran la publicació de l’obra ‘Regulación y control sobre contenidos audiovisuales en España’ (Aranzadi, 2017), pretén reflexionar al voltant de les diverses mesures legislatives que, des del plànol de la política criminal i de la regulació administrativa, han anat acotant en els últims anys el contingut de la llibertat d’expressió pel que fa a determinades afirmacions masclistes, discriminatòries o incitadores a l’odi i la violència contra les dones. Hi ha diversos exemples de casos polèmics recentment (des de la prohibició de l’autobús d’Hazte Oír, a alguns processos a l’Audiència Nacional on cantants que tenen lletres que es consideren discriminatòries han estat processats) i també una producció legislativa consistent a diverses CCAA, entre d’elles la valenciana, amb normes contra la discriminació a col·lectius com ara les dones o les persones transgènere, que permet el control i la sanció de determinats continguts expressius. A la taula redona s’analitzaran totes aquestes qüestions, aprofitant les aproximacions fetes als diversos treballs del llibre i, molt particularment, comentant el capítol de qui va ser director d’activitats del Vicerectorat de Cultura, Gonzalo Montiel, que va faltar el 2015, sobre ‘Lógicas de control y lógicas de vigilancia en la regulación del audiovisual: la reforma del art. 510 del Código penal’, que permet castigar penalment els discursos d’odi contra les dones.
La inauguració, a l'Aula Magna de la Nau, comptà amb Gabriela Bravo, consellera de Justícia, Administració Pública, Reformes Democràtiques i Llibertats Públiques; i María Pilar de la Oliva, presidenta del Tribunal Superior de Justícia. El congrés comptà amb la participació de professorat de la Universitat de València. Durant les sessions es presentà el model de mediació com a forma d’accés a la justícia a la Comunitat Valenciana, i s’examinaren els avantatges i dificultats que presenta l’actual model normatiu. També es difongueren experiències i bones pràctiques en l’ús de la mediació com a instrument de solució i gestió de conflictes de forma no adversarial o amistosa Els panells i tallers analitzaren la mediació familiar, escolar, veïnal, penal, civil, mercantil i administrativa.
Els pròxims 15 i 16 de juny, Potries serà seu de les jornades ‘Hortes històriques valencianes: patrimoni viu de la Humanitat’, que pretenen constituir-se com a un fòrum obert de reflexió, debat, investigació i difusió del patrimoni cultural i natural de les hortes històriques de la Comunitat Valenciana. Aquest dimecres, 9 de maig, l’Aula Magna de La Nau ha acollit la presentació pública d’aquestes jornades en un acte en el que han participat el vicerector de Projecció Territorial i Societat, Jorge Hermosilla; el secretari autonòmic de Cultura i Esport, Albert Girona; l’alcaldessa de Potries, Assumpta Domínguez; la vicepresidenta de la Diputació de València, Maria Josep Amigó; i el director del Centre Internacional de Gandia de la Universitat de València, J. Emili Aura. El vicerector Jorge Hermosilla ha definit les jornades com a “un exemple d’implicació i complicitat entre totes les institucions públiques valencianes”, participants alhora en aquest projecte. També ha destacat la importància del tema que es tractarà, en tant que el regadiu és una qüestió universal que afecta a tots els pobles valencians i ha remarcat que aquestes jornades faran una radiografia de la situació del regadiu valencià des de diversos punts de vista: patrimonial, arquitectònic i dels mateixos regants. Albert Girona, per la seua banda, ha assenyalat la motivació de la seu de les jornades, Potries, com a capital cultural valenciana; i ha recordat a més el marc d’aquest encontre, l’Any Europeu del Patrimoni Cultural, a la qual cosa ha afegit que “és necessari culturitzar els valencians i les valencianes en el patrimoni i la seua conservació”. En aquest sentit, l’alcaldessa de Potries, Assumpta Domínguez, ha mostrat la seua preocupació per la vulnerabilitat del patrimoni i ha reconegut que la seua conservació “depén de totes i de tots”. També ha anunciat que el pròxim 31 de desembre entrarà en vigor una nova llei per la qual deixarà de funcionar el reg a manta, un sistema que s’utilitza en l’actualitat en molts pobles, i que un dels objectius de les jornades serà, per tant, estudiar la conservació d’aquest tipus de reg a nivell patrimonial i com fer possible la convivència entre els sistemes antics i els moderns. “Busquem posar en valor els sistemes antics de reg i recuperar la connexió emocional de la gent amb la terra”, ha conclòs. Les jornades a Potries es completaran amb l’exposició ‘El lligam de l’aigua’, que mostrarà tapissos i instal·lacions relacionades amb la temàtica del regadiu. En la seua intervenció, la vicepresidenta de la Diputació, Maria Josep Amigó, ha subratllat el paper de les jornades per a “posar en valor el patrimoni com a atractiu turístic” i ha reconegut que aquesta és “una oportunitat per a dignificar el treball dels llauradors i les llauradores en el camp, i una manera de transmetre l’estima per la terra”. El tancament de la presentació ha anat a càrrec del director del Centre de Gandia, Emili Aura, qui ha mostrat “la voluntat de la Universitat de València de recolzar Potries com a referent cultural”. Aura també ha avançat la programació de les jornades, les quals “busquen estudiar les hortes històriques des de diferents perspectives (la dels regants, els acadèmics, els experts o els professionals) mirant al passat, però també al present i al futur, i posant sobre la taula casos concrets com ara Potries, Vinalopó o Benilloba”. A continuació, el professor Antoni Furió, catedràtic d’Història Medieval de la Universitat de València, ha impartit la conferència ‘La formació de les hortes històriques valencianes’, presentat per Luis Pablo Martínez, representant de la Direcció General de Cultura i Patrimoni. Unes jornades per a conservar el patrimoni  Les jornades que se celebraran a Potries els dies 15 i 16 de juny pretenen fomentar la sensibilització de la ciutadania sobre els seus valors, la identificació dels riscs que amenacen la seua supervivència, i la recerca consensuada de solucions per garantir la seua transmissió a les futures generacions. Els sistemes de regadiu tradicionals posseeixen un elevadíssim valor patrimonial, cultural i natural, i presten valuosíssims serveis socials, econòmics, culturals, paisatgístics i ambientals a les comunitats. La salvaguarda present i futura de les hortes i vegues històriques resulta clau per al manteniment de la identitat, la cohesió i la seguretat alimentària de les poblacions, i d’un medi ambient sa, suport de biodiversitat i agrodiversitat. Les jornades s’estructuren a partir d’una sèrie de ponències i taules redones amb la participació de persones expertes de totes les àrees de coneixement i de l’acció social relacionades amb els valors de les hortes històriques, amb voluntat de representació de tot el territori valencià. El programa es complementa amb una visita al sistema de regadiu tradicional de la Safor, magnífic exponent dels sistemes històrics de regadiu per sèquies. La trobada pretén esdevindre un espai de referència per a investigadors, regants, responsables polítics, centres educatius, associacions i ciutadania en general, amb la finalitat de promoure la conservació i la valorització del patrimoni material i immaterial relacionat amb l’aigua que corre per les sèquies històriques i les terres per elles regades. La celebració d’aquestes jornades coincideix amb l’Any Europeu del Patrimoni Cultural i de la capitalitat cultural de Potries. La inscripció a les jornades es podrà realitzar en breu a través del web del Centre Internacional de Gandia.
El projecte europeu de recerca Trans-making és un consorci de vint grups d’investigació de quatre continents que al llarg de quatre anys intercanvien estades d’un mes entre el seu personal. L’objectiu principal de la trobada a València és projectar, reflexionar i generar debat sobre el paper de la cultura i la creativitat en els processos d’innovació social i econòmica a partir de l’exploració de noves narratives que contribuïsquen a la construcció d’una nova ciutadania europea. “La trobada –explica Raúl Abeledo, investigador principal del projecte, per part d’Econcult– tractarà de trobar un espai conceptual comú per articular una visió renovada d’Europa que active la transformació social cap a paradigmes de més democràcia, més atenció a les necessitats de la ciutadania, entre les quals també les que tenen a veure amb el sentit i el compromís que ens aporta la producció cultural i simbòlica”. “També pretenem –afegeix– que els participants interactuen amb la realitat de la ciutat de València i amb el fenomen d’un festival tan carregat d’elements simbòlics com el de les Falles”. La trobada està organitzada al voltant de quatre conceptes clau, que articulen les discussions tots els dies de la programació. El primer concepte és soroll, com aquell conjunt d’informació en el qual no trobem orde o significat, però que a través dels llenguatges de l’art o la ciència som capaços de desxifrar-hi senyals de canvi i transformació. En aquest marc està previst assistir a una mascletà i l’artista sonor Avelino Saavedra oferirà una performance al Centre del Carme. El segon concepte és lloc, com aquell espai físic o virtual en el qual es donen les interaccions socials i on es manifesta el sentit i el compromís dels individus amb la seua comunitat. Es pretén aprofundir en els processos per a generar llocs enfront dels no-llocs. Aquest segon concepte es desenvoluparà al voltant de la Marina de València i el Cabanyal, com a exemples actuals del place making. El tercer dia es convida a la pluralitat de perspectives a partir del concepte veus “amb el qual es busquen les mirades d’Àsia, Àfrica o Iberoamèrica”. Finalment, el quart dia s’ordena al voltant del concepte rutes, com a metàfora de possibles cursos d’acció i amb el qual s’analitzarà amb un format més acadèmic la relació entre cultura, economia i societat com a espai d’intercanvi i mobilitat entre investigadors europeus i asiàtics. L’esdeveniment comptarà amb una comunicació inaugural via videoconferència de Catherine Trautman (exministra francesa de Cultura i Comunicació) i serà inaugurat pel vicerector de Cultura de la Universitat de València, Antonio Ariño. L’alcalde de la ciutat, Joan Ribó, rebrà una delegació de l’Acadèmia de Primavera i la convidarà a presenciar la mascletà del 5 de març des de les dependències de l’ajuntament. La trobada, que està finançada amb fons de la Unió Europea a través del projecte Trans-making, compta amb la col·laboració d’institucions com ara l’Àrea de Cultura de la Diputació de València i el programa Del tros al plat, la Marina de València, el projecte Eurasian Creaspace Networking, la Fundació Asia Europe, el Centre Cultural La Nau o el Consorci de Museus. Les pròximes reunions del projecte està previst que se celebren a París, Istanbul i Ljubljana.
A la jornada, lliure i oberta, havien sigut convidats tots els grups municipals, tècnics de l’ajuntament i de l’àrea metropolitana, col·legis professionals d’enginyers de Camins, Canals i Ports i arquitectes, col·lectius adherits a la Taula de la Mobilitat Sostenible i públic en general. En ella s’han abordat els temes relacionats amb la mobilitat activa fins a l’experiència local a la ciutat de València. La Jornada València Camina, que compta amb la col·laboració del Vicerectorat de Cultura i Igualtat, s’ha iniciat a la plaça de l’Ajuntament amb una caminada. L’itinerari ha començat a les 8:55 hores enfront de l’entrada principal de l’edifici del consistori, passant per l’Estació del Nord fins arribar a l’edifici de la Universitat. L’alcalde de València, Joan Ribó, ha sigut l’encarregat de rebre els participants a la seua arribada a la Nau.  A les 9:35 hores, a l’Aula Magna del Centre Cultural La Nau, ha començat la primera part de la jornada. Per part del programa europeu Flow, Pasquale Cancellara ha donat una visió general del projecte europeu i també en els casos de les ciutats de Nova York i Dublín. A continuació, a les 10:15 hores, Martin Wedderburn ha parlat de Caminabilitat a la ciutat des d’un enfocament multimodal. Després del descans, a les 11:30 hores, ha començat la segona part, en la qual s’ha formulat la pregunta Com es camina a València? Les regidories de Mobilitat Sostenible i Desenvolupament Urbà de l’Ajuntament de València, entitats locals i col·lectius ciutadans com ara Colecamins, València en Bici, l’ONCE DT Comunitat Valenciana i la Plataforma València per l’Aire, entre altres, han sigut les encarregades de contestar. Tots han tingut l’oportunitat de mostrar la seua visió i experiència del caminar a la ciutat de València, des de les seues diferents realitats. Per acabar, Martin Wedderburn ha conduït el Taller Pràctic Flow. Com a especialista en planificació de la mobilitat urbana del projecte Flow, i consultor independent a Londres amb reconeguda experiència i compromís professional en la mobilitat sostenible i multimodal, ha oferit la possibilitat de traslladar casos concrets a València. El taller ha estat especialment dirigit a responsables de l’administració i personal tècnic que treballen per i per a la ciutat i persones implicades en la mobilitat urbana.
L’acte busca, a més, conèixer les necessitats de tots els sectors implicats respecte a la situació actual del mecenatge i plantejar els canvis que introduirà la nova llei.  La jornada s’iniciarà a les 10 hores amb l’obertura oficial per part de l’alcaldessa de Gandia, Diana Morant; el vicerector de Participació i Projecció Territorial, Jorge Hermosilla; i un representant de la Conselleria. A continuació, a les 10:30 hores, el personal tècnic de l’Oficina de Mecenatge Cultural de la Conselleria presentarà l’avantprojecte de llei del mecenatge cultural, científic i esportiu de la Comunitat Valenciana.  La segona part del matí es dedicarà a l’intercanvi d’experiències. Hi intervindran el director de l’Oficina del Mecenatge de Navarra, Juan Carlos Oresnes; el director del Màster en Patrimoni Cultural de la Universitat de València, J. L. Jiménez; i la vocal del Consell Valencià de Cultura Ana Noguera. A partir de les 12:30 hores, s’exposaran els casos del Museu Arqueològic Camil Visedo d’Alcoi i de la Fundació Per Amor a l’Art. El fòrum finalitzarà amb una taula redona moderada pel director del Centre Internacional de Gandia de la Universitat de València, J. Emili Aura.
Aquesta trobada, que va tindre la seua primera edició el passat 23 de febrer, ha servit per a presentar les activitats impulsades des del vicerectorat d’Internacionalització i Cooperació –dirigit per Guillermo Palao– en relació amb la presència de la Universitat de València com a única institució acadèmica espanyola que forma part de la Junta de Membres Afiliats de l’Organització Mundial del Turisme. A més, des de 2016, la UNESCO declarà a la ciutat de València com a capital d’occident de la ruta de la seda, circumstància que possibilita un recurs turístic i patrimonial de valor incalculable. En la jornada participaren també Elia Albiñana, Raquel Baixauli i Estela Martí, estudiantes de la Universitat de València reconegudes amb l’Excellence Award del concurs WRICOS d’escriptura organitzat per la Xarxa d’Universitats de la Ruta de la Seda. La trobada va servir, a més, per a celebrar el desé aniversari de l’Institut Confuci de la Universitat de València mitjançant la projecció d’un vídeo commemoratiu. Posteriorment, el programa continuà amb la conferència Paesaggi della seta in Europa. Projecte internacional: The Silk Road. Development and Research Institution, en la qual intervingueren la professora Maria Adriana Giusti de la Universitat Politècnica de Torí, el professor José María Morillas Alcázar de la Universitat de Huelva i David García Ponce, investigador del Sistema Científic de la Comunitat d’Andalusia. Per altra banda, la jornada va servir també per a presentar oficialment el llibre Les rutes de la Seda en la història d’Espanya i Portugal, l’exposició itinerant sobre La participació valenciana en la ruta de la seda. Història, paisatge i patrimoni (a càrrec de Ricardo Franch, catedràtic de la Universitat de València), l’exposició La Ruta de la Seda en el Museu, de la mà de la seua comissària Pilar Espona i el número de 2018 de la revista Quaderns de Filologia: Estudis Literaris, dedicat a La Ruta de la Seda i les seues Literatures, presentat pel professor associat de la Universitat de València Gabriel Terol. Finalment, l’acte es tancà amb la intervenció dels membres de SILKNOW. Silk Heritage in the Knowledge Society, seguida de la presentació de l’exposició El Museu Nacional de Ceràmica i l’exposició Els Temps de la Seda (a càrrec de Jaume Coll Conesa, director del Museu Nacional de Ceràmica i Arts Sumptuàries González Martí) i la del curs UNWTO Silk Road Training and Capacity Building Programme, de la mà d’Aurora Pedro, professora de la Universitat de València i vicepresidenta del Comité de Membres Afiliats de l’OMT. Per veure totes les imatges de la trobada, segueix aquest enllaç.
Garzón ha participat en dues taules redones al Paranimf. En la primera ha parlat sobre ‘Els desafiaments actuals de la corrupció’. Estava acompanyat, entre altres, del president de la Fundació per la Justícia, el magistrat José María Tomás i Tío. La clausura, a les 13:15 hores, ha comptat amb la participació de Baltasar Garzón, José María Tomás i Tío; el vicerector de Cultura i Igualtat de la Universitat de València, Antonio Ariño; Manuel Alcaraz, conseller de Transparència, Responsabilitat Social, Participació i Cooperació de la Generalitat Valenciana; i Alfons Puncel, subsecretari de la conselleria. La Facultat d’Economia de la Universitat de València ha sigut l’escenari des d’aquest dimecres d’aquestes jornades en la qual professionals de diversos sectors han compartit les seues propostes i opinions en aquest projecte, organitzat per la Fundació Internacional Baltasar Garzón (FIBGAR), amb la participació de Fundació per la Justícia i subvencionat per la Conselleria de Transparència, Responsabilitat Social, Participació i Cooperació de la Generalitat Valenciana.
Al llarg de dues jornades, el dia 3 i 4 de novembre, experts en diversos àmbits debatran sobre el complex món de l’alimentació des d’una perspectiva interdisciplinària i amb un enfocament científic. En aquest fòrum s’abordaran els aspectes nutricionals, culturals i sanitaris de l’alimentació, entre altres aspectes. La inauguració oficial ha tingut lloc a La Nau amb les intervencions d'Antonio Ariño; vicerector de Cultura i Igualtat de la Universitat de València; Leocadia G. Bartual, directora gerent  de la Fundació Oceanogràfic; el president de Gastrònoma, Carlos Mataix i el director de continguts del diario Levante-EMV, Cruz Sierra.  Al llarg del matí, s'han celebrat dues taules redones. En la primera, coordinada per la Fundació Oceanogràfic i moderada per Manuel Toharia, sobre el peix de rebuig amb la presència de Salvador Caballer, vicepresident de la Confraria de Pescadors de València, Eva Bergés, enginyera agrònoma de l’Oceanogràfic i secretària tècnica de la Càtedra Terra Ciutadana (Universitat Politècnica de València), i Jorge d’Andrés, cuiner del restaurant Vertical.  La segona taula redona (12 hores) analitzarà la seguretat i la tecnologia dels aliments. Hi participaran els investigadors José Pio Beltrán i Guillermina Font, a més d’Antonio Ariño, vicerector de Cultura i Igualtat, com a moderador. D’acord amb el vicerector de Cultura, ‘Ars Frumentària’ naix amb vocació de continuïtat i l’objectiu és organitzar-ne una programació regular. “L’alimentació manté una estreta relació amb la cultura i s’evidencia en termes com ara agricultura, viticultura, apicultura o piscicultura. A través d’aquest fòrum, es pretén establir les relacions entre les pràctiques alimentàries, la societat contemporània, les arts i la cultura en general”, conclou. Jornada pràctica a Gastrònoma La jornada pràctica de presentació davant el públic de receptes cuinades amb peix sostenible tindrà lloc a la Fira Gastrònoma, el dissabte 4 de novembre a les 12.30, i anirà a càrrec dels tres prestigiosos cuiners Jorge d’Andrés (Vertical, València), M. Carmen Vélez (La Sirena, Petrer) i Manuel Alonso (Casa Manolo, Daimús). El receptari que s’hi presentarà es proposa recuperar espècies autòctones i formes de cuinar que revaloritzen els aliments propis del nostre entorn. El fòrum té la col·laboració del grau en Ciències Gastronòmiques de la Universitat de València, el diari Levante EMV, Gastrònoma i Gastronostrum.
Per això, a les 10:30 hores, l’Aula Magna de la Nau va acollir una taula redona amb la intervenció de destacats periodistes, com ara Rosa María Calaf i Óscar Velasco (Comunicació de Cruz Roja), juntament amb Maite Sebastián en qualitat de delegada internacional de Cruz Roja en els camps de refugiats a Grècia i Rania, que va donar veu a les víctimes de conflictes amb el seu testimoniatge. La jornada, dirigida a mitjans de comunicació i futurs professionals de la informació, clausura la campanya de sensibilització sobre Migracions Forçoses de Cruz Roja Española, que compta amb el finançament de la Generalitat Valenciana. A la presentació de la cita, va acudir el president provincial de Cruz Roja Española a València, Rafael Gandia, el director general de Cooperació Internacional de la Generalitat Valenciana, Federico Buyolo, i un representant de la Facultat de Filologia, Traducció i Comunicació de la Universitat de València. En finalitzar la taula redona, es va convidar als participants a jugar al joc de la Campanya ‘The  Real Pursuit. El joc de les preguntes’.
Aquest congrés se celebrarà a València els propers dies 16 i 17 de novembre. El seu objectiu és establir una trobada nacional dels especialistes i interessats en els carotenoides, tant dels sectors acadèmics i de recerca com del món clínic o de la nutrició, així com del sector industrial, empresarial i de la comercialització. “La reunió se celebra a València l’any que ha sigut nominada Capital Mundial de l’Alimentació”, assenyalen des de la direcció de l’esdeveniment. La trobada naix amb la finalitat d’obrir i estendre les activitats de la Xarxa Espanyola de Carotenoides, denominada CaRed, a tots els sectors per tal que siga un fòrum per a conéixer les activitats dels diversoss grups de recerca estatals en aquesta temàtica, els últims desenvolupaments i avanços científics, les necessitats del sector industrial i les demandes dels consumidors, com també per a establir contactes i discussions a fi de potenciar futures col·laboracions i intercanvis. Entre altres aspectes, el congrés abordarà el resultat de les diferents reaccions d’oxidació que, en tots els casos, fan perdre color. Com expliquen des de la direcció de la reunió, “la presència de gran nombre de dobles enllaços fa els carotenoides molt sensibles a l’oxidació, especialment en reaccions de fotooxidació amb l’oxigen singlet. També s’oxiden en presència de lipoxigenases, però no de manera directa, sinó per reacció amb els hidroperòxids”. CaRed, nascuda el passat any  A primers del passat 2016 es va constituir CaRed, en el marc de les Xarxes d’Excel·lència finançades pel Ministeri d’Economia i Competitivitat (BIO2015-71703-REDT), integrada per deu grups nacionals que treballen en diverses línies de recerca relacionades amb els carotenoides. Aquest congrés sorgeix a partir dels contactes i col·laboracions que es van iniciar entre investigadors de diversos grups participants en altres iniciatives similars, amb l’objectiu de potenciar la integració i la coordinació de la recerca espanyola relacionada amb els carotenoides. En CaRed s’integren grups que en el seu conjunt abasten els principals aspectes de la recerca en carotenoides, des del metabolisme i la seua regulació en plantes i microorganismes a la producció i manipulació biotecnològica, modificació funcional, metodologies d’anàlisis i purificació, avaluació de la bioaccesibilitat i biodisponibilitat en aliments, i els seus efectes sobre la salut humana. Més informació i inscripció: Reunió Nacional sobre Carotenoides en Microorganismes, Plantes, Alimentació i Salut
Passats 40 anys de les Primeres Jornades feministes al País Valencià les feministes continuen manifestant la urgència de reflexionar i compartir moments. L’objectiu de l’encontre era celebrar l'existència lliure i pública del Moviment Feminista al País Valencià des de fa 40 anys. La idea parteix d'un grup de dones activistes de diferents entitats i organitzacions ciutadanes, feministes, disposades a continuar defenent i promovent l'alliberament de les dones oprimides per la cultura heteropatriarcal. Malgrat el temps passat -40 anys de les primeres jornades- i que s’ha avançat en molts aspectes, encara queda molt de camí per recórrer per aconseguir una societat lliure de violència contra les dones, en igualtat de drets, que garantisca la vida plena de les dones. Aquestes jornades volen ser un encontre que facilite intercanvis, conéixer les diferents alternatives de lluites i manifestacions, expressions i les diferents vies que es generen en l'àmbit feminista. Activitats Divendres dia 27 se celebraren a la Facultat de Filosofia i Ciències de l’Educació dos taules participatives. Van ser per la vesprada i tractaren sobre feminisme en el territori autonòmic i sobre la visibilització de les creadores d’arts escèniques. Dissabte dia 28 fou la Facultat de Filologia, Traducció i Comunicació la que acollí durant tot el dia diferents activitats. Taules participatives al voltant de l’acció feminista i les estratègies futures després del pacte d’estat contra la violència masclista; una sessió sobre ecofeminisme, i una altra sobre polítiques públiques des de l’economia feminista. La jornada es va tancar a les 20:45 hores amb l’espectacle Coloclown ‘La Mar Salà’. Entre les activitats paral·leles que es van desenvolupar durant tota la setmana en els diferents espais també es pogueren trobar tallers de dansa, de sexualitat, de lideratge, o de memòria històrica, entre altres. També un passeig feminista per la València de les dones republicanes, o un recorregut per les graffiteres, i una batukada, cinefòrums, projecció i col·loquis. La música també va tindre el seu apartat amb concerts protagonitzats per dones artistes. Altres espais que acolliren activitats van ser el Teatre El Musical, el CSOA L’Horta (Benimaclet), Aragó Cinema, el Col·legi Major Rector Peset, i els carrers del Cabanyal-Canyamelar. Les activitats es van traslladar dijous 26 a l’edifici històric de la Nau. El Paranimf de la Universitat va ser seu d’una trobada entre generacions. L’acte central d'inauguració de les jornades va estar presidit per la secretaria general de la Universitat de València, Mª José Añón i per la directora de la Unitat d’Igualtat, Amparo Mañés. La professora Teresa Yeves fou l’encarregada de fer el recorregut històric per aquests 40 anys de feminisme valencià amb la conferència principal. Maria Escalona i Encarna Canet, dues de les dones que han participat en l’organització d’aquestes Jornades Feministes van ser les conductores i moderadores de la sessió. A l’acte d’inauguració li va seguir una taula redona que pretenia ser una trobada intergeneracional de diversos grups i col·lectius de dones provinents de Castelló, Ontinyent, Xirivella o de la Casa de la Dona de València.  Com fa 40 anys, en aquelles primeres Jornades de 1977, la Universitat de València torna a acollir la celebració i organització d’unes Jornades Feministes. En aquelles primeres jornades va ser la Facultat d’Economia l’espai on es van desenvolupar les I Jornades de la Dona del País Valencià. Ara, a l’octubre de 2017, quan se celebren els 40 anys, han sigut les aules i salons de la Facultat de Ciències Socials i ho seran durant el cap de setmana les facultats de Filosofia i Ciències de l’Educació, i la de Filologia, Traducció i Comunicació els espais on celebrar les diverses taules i debats. La Universitat de València es manifesta compromesa amb la igualtat amb la seua contribució, des de les aules, departaments, facultats i serveis a desenvolupar el pensament i la recerca feminista i a implantar polítiques publiques per la igualtat entre dones i homes. Les jornades van començar dilluns 23 d’octubre a la Facultat de Ciències Socials amb la inauguració a càrrec d’Inmaculada Verdeguer, vicedegana de Cultura, Participació i Igualtat. Durant tres dies, la facultat ha acollit des de taules participatives que tractaren sobre ‘Feminisme i Veganisme’, ‘Dones, precarietat i grossesa’  o ‘Dones lliures i arreu d’un món sense fronteres’ fins al monòleg ‘Vagines, vergonyes i altres vivències’, la xarrada interactiva ‘Polítiques Queer i el materialisme que ve’ o la xarrada de testimonis ‘Putes i feministes’. El programa es pot consultar ací.
La pilota és un esport practicat en tots els racons de la Comunitat Valenciana i durant segles ha sigut un element de “cohesió i vertebració”. Amb tot i això, actualment és “mínimament conegut”. Els mitjans de comunicació escrits “solen posar alguna notícia diària referent a la pilota, però sempre en l’apartat de poliesportiu i no té ni presència central ni ix en portada”. Quant a les ràdios generalistes, “no fan notícies sobre pilota, només algunes ràdios municipals realitzen un programa setmanal d’actualitat sobre aquest esport. Necessitem un mitjà de comunicació que arribe a la població i tracte des de tots els àmbits aquest esport nacional”, denuncia Giner.  El Congrés de Pilota, que se celebrarà del 26 al 28 d’octubre, suposa l’inici d’una tasca seriosa que ajudarà a aconseguir objectius específics. Encara que ja hi ha hagut dos congressos anteriors sobre pilota, aquests tractaven només el seu aspecte de pràctica esportiva, especialment les seues varietats, sense cap implement. Però aquest congrés serà el primer que s’organitzarà exclusivament sobre el fenomen de la pilota valenciana.  Des de la direcció del congrés expliquen que des d’aquest setembre hi haurà activitats de pilota en molts pobles per a fer arribar el congrés a tots els racons i “que tots els pobles i comarques participen”. Municipis com Agost, Pedreguer, Massalfassar, Castelló, entre altres, realitzaran actes com ara presentacions, xarrades, exposicions, tallers, etc. emmarcats dins del congrés i serviran d’enllaç a les activitats dels dies 26, 27 i 28 d’octubre a València. Passat i present de la pilota  Així mateix, des de diversos sectors de la pilota creuen que “hi ha una necessitat crucial de reformar instal·lacions, ja que amb la desaparició de la televisió valenciana el percentatge de població que coneix l’esport és baix, perilla la fabricació de pilotes i material esportiu i en moltes comarques ha desaparegut completament la seua pràctica”. En paraules de Giner, la pilota valenciana ha patit durant anys “desatenció i planificació nul·la” per part de les administracions, no hi ha hagut tampoc “ni modernització ni promoció” en comparació amb l’aparició de nous esports, la qual cosa ha fet que la pilota “quede relegada a certs pobles i grups socials”. El congrés pretén que els assistents facen “una reflexió i que debaten sobre l’estat actual d’aquest esport per a trobar i aplicar les solucions adequades”. Més informació i inscripció: Congrés de Pilota
Durant una setmana, València serà l’escenari en el qual es debatran temes com a astronomia d’ones gravitatòries i totes les seues novetats al costat de la cosmologia, l’astrofísica relativista, la relativitat numèrica i matemàtica, la teoria de cordes o la gravetat quàntica. Aquest congrés està codirigit pel professor de la Facultat de Física de la Universitat de València José Antonio Font i el catedràtic de la Universitat de València i investigador en l’Institut de Física Corpuscular(IFIC), José Navarro. Aquestes dues trobades, la 22nd International Conference on General Relativy and Gravitation i la Edoardo Amaldi Conference on Gravitational Waves, de molta rellevància en els seus respectius camps, es congregaran per primera vegada a Espanya. Aquests fòrums coincideixen cada sis anys (el primer d’ells se celebra cada dos anys, l’una altra, cada tres) i és València la ciutat que ha guanyat la candidatura per a albergar aquest esdeveniment que congregarà entorn d’un miler de persones al juliol de 2019 i que es gestionarà a través d’ADEIT i se celebrarà en les instal·lacions del Palau de Congressos de València. Revolució del coneixement que tenim de l’Univers  En aquest esdeveniment hi haurà sessions plenàries on es revisaran temes d’interès general en aquest àmbit, així com sessions paral·leles on s’analitzaran temes més específics. Tot això unit a l’actualitat posat que les deteccions directes d’ones gravitatòries pels detectors LIGO i VIRGO «estan causant vertadera revolució en el coneixement que tenim de l’univers» en paraules de Font. Així mateix, assistiran professionals de l’àmbit científic i específicament del camp de la gravitació, així com los directors dels detectors LIGO, VIRGO, KAGRA i LIGO-Índia, que han permès l’accés a aqueixa ‘triple’ detecció. «El fet de guanyar aquesta candidatura –preparada amb l’ajuda de la Fundació ADEIT i el programa València Convention Bureau de la Fundació Turisme València- demostra l’important pes específic que la Comunitat Valenciana i espanyola ha aconseguit en el panorama internacional en l’àrea de coneixement de la gravitació», assenyala Font. D’aquesta manera, València es convertirà el centre mundial de l’esforç científic i tecnològic en l’estudi i desenvolupament de la gravitació, la relativitat general i l’astronomia d’ones gravitatòries durant una setmana.
Especialistes d’aquesta facultat i professionals del Centre de Salut Sexual i Reproductiva de la Font de Sant Lluís debatran sobre aquestes temes així com sobre els drets sexuals de les persones. L’encontre s’emmarca en el Dia Mundial de la Salut Sexual i l’Anticoncepció 2017. Amb el lema Amor i intimitat en la salut sexual. Una possibilitat per a totes les persones, es pretén informar i formar la comunitat universitària. L’acte se celebrarà a l’aula 2.2 de la facultat de 12 a 14 hores. Tal com recull l’Organització Mundial de la Salut (OMS), la sexualitat és un aspecte central de l'ésser humà, present al llarg de tota la seua vida, que inclou el sexe, les identitats i expressions de gènere, l'orientació sexual, l'erotisme, la intimitat i la reproducció. A més, l’anticoncepció és un pilar necessari per al ple desenvolupament de la salut sexual i reproductiva. Les persones han de ser lliures per a triar el mètode que s’adequa millor al seu estil de vida i valors personals, però per tal d’afavorir la lliure elecció han de tindre coneixement de tots ells. Així, cada any, des de 2010, el 4 de setembre se celebra el Dia Mundial de la Salut Sexual amb la finalitat de promoure una major consciència social de la salut sexual a tot el món i la promoció dels drets sexuals. I el 29 de setembre se celebra el Dia Mundial de l’Anticoncepció per a promoure el coneixement i l'ús d'anticonceptius segurs i eficaços. Per això, a partir de les 12 hores Felipe Hurtado, psicòleg clínic i sexòleg del Centre de Salut Sexual i Reproductiva de la Font de Sant Lluís parlarà sobre Els drets sexuals: present i futur. A continuació, Rosa Pellicer, matrona i infermera del mateix centre tractarà El paper d’Infermeria en salut sexual i reproductiva. Francisco Donat, ginecòleg del mateix centre de salut i catedràtic d’Infermeria Materno Infantil de la Universitat, oferirà la xarrada Història dels centres de salut sexual i reproductiva. Tancarà la jornada Maria Antonia Obiol, ginecòloga i metgessa del mateix centre, i es referirà a l’Anticoncepció en població jove.
Així ho explica María Jesús Hernández, professora de Física de la Universitat de València i organitzadora d'aquesta edició d’IBEREO a València juntament amb Teresa Sanz i Ana Salvador, investigadores de l’Institut d’Agroquímica i Tecnologia d’Aliments del CSIC, en nom del Grup Español de Reologia (GER) de les Reials Societats Espanyoles de Física i de Química (RSEF i RSEQ). Com explica Mª Jesús Hernández, a més de visualitzar i promocionar des de València les aplicacions de la reologia en la indústria alimentària i farmacèutica –àrees en la qual les organitzadores tenen la seua ràdio d'actuació principal-, durant el congrés també s'abordarà el tractament de l'elasticitat, viscositat, textura i consistència de diferents materials i com es poden aplicar aquests en el desenvolupament de nous productes.  Reologia en el tractament de la disfàgia  Entre les ponències que nodriran aquesta trobada destaca la conferència inaugural a càrrec de Críspulo Gallegos, director de R+D de ‘Complex Formulations’ of Fresenius Kabi Deutschland GmbH (Alemanya), que abordarà com l’estudi del comportament reològic dels aliments en la boca pot ajudar en el tractament de la disfàgia, una alteració de la deglució (produïda per envelliment, malalties neuronals o càncer de gola) que en el nostre país afecta a un milió de persones.  A més d'aquesta aplicació en el comportament dels aliments, la reologia també és clau per a abordar la caracterització de nous productes en la indústria farmacèutica i cosmètica, i en materials tan diversos com a pintures, ceràmiques, plàstics, asfalts o lubrificants, entre uns altres. Aquests temes s’abordaran durant els tres dies de congrés, que acollirà a experts en reologia com Leonard Sagis, investigador del Departament de Materials de l’ETH de Zurich, Antxon Santamaría, de la Universitat del País Basc, expert polímers i plàstics, Isabel Sousa, de la Universitat de Lisboa i experta en tecnologia dels aliments, i José Muñoz, de la Universitat de Sevilla, que parlarà sobre emulsions ecològiques. Aplicacions de la reologia en la indústria  El congrés conclourà amb una taula redona on representants d’empreses i d’instituts de recerca contractats per empreses, comentaran les seues experiències i debatran sobre la innegable i important relació entre la reologia i la indústria. A més d'aquests aspectes més aplicats de la reologia, es presentaran avanços en línies de recerca capdavanteres com la viscoelasticitat en grans deformacions, la reologia de pel·lícules superficials, o l'estudi de ‘fluids magnetoreològics’. Aquest és el sisè d’una sèrie de congressos organitzats cada dos anys alternativament a Espanya i Portugal per la Sociedade Portuguesa de Reologia (SPR) i el Grup Español de Reologia (GER). A més d’investigadors espanyols i portuguesos acudeixen a la trobada gran quantitat de científics d’altres països europeus i americans. Més informació i programa:  http://www.ibereo2017.com/
En 26 simposis es reflexionarà per a comprendre el món actual i, especialment, la situació generada en el context de crisi sistèmica i la multiplicitat de propostes i moviments socials globals de superació i transformació utòpica que han sorgit aquests anys i que inclouen idees i pràctiques que han incorporat, gradualment, les diversitats i els sistemes de coneixement locals i/o alternatius, com a ingredients necessaris per a la seua potenciació com a moviments intrínsecament universals. El repte de l'antropologia enfront d'aquest fenomen sembla ser contribuir a la desmonopolització del pensament social dominant, desvetllant les alteritats, però sense renunciar a una manera universal d'intel·ligibilitat que les faça eficaces. El congrés s'ha organitzat sobre els principis de sostenibilitat, igualtat i solidaritat pel que s'han cuidat tots els detalls relatius a igualtat de gènere, respecte pel medi ambient i atenció a persones amb discapacitat i el suport a persones en exclusió, entre altres. A més dels simposis, l'esdeveniment comprèn ponències plenàries i un programa d'actes paral·lels i activitats culturals que conté, entre altres coses, la plantà i cremà d'una falla, una partida de pilota al carrer, una visita al Cabanyal, la visita a la València republicana, la visita al Micalet, l’exposició “Joan F. Mira. L’ofici de mirar i escriure” o una taula rodona sobre orxata i una degustació d'aquesta. Així, el congrés ofereix a els qui participen diverses experiències que els aproximen a la ciutat com a context. En el congrés participa el Museu Valencià d’Etnologia, la Federació d'Associacions d'Antropologia de l'Estat Español (FAAEE), l'Associació Valenciana d'Antropologia (AVA), la Facultat de Ciències Socials, els vice-rectorats de Cultura i Igualtat i de Participació i Projecció Territorial, el Departament de Sociologia i Antropologia Social de la Universitat de València, la Universitat d'Alacant, la Universitat Miguel Hernández, la Universitat Politècnica de València, la Institució Alfons el Magnànim, la Diputació de València, l'Ajuntament de València, la Conselleria d’Educació, Investigació, Cultura i Esport, Cooperativa Consum, el Consell regulador Orxata de Xufla València, el Museu de la Festa d’Algemesí i Caixa Popular. Més informació:  http://congresoantropologiavalencia.com/ca
La primera jornada sobre la Francofonia es va celebrar el passat mes de març, dedicada al Plurilingüisme i a Quebec. La segona es desenvolupa avui divendres, 12 de maig, al Saló de Graus de la Facultat de Filologia, Traducció i Comunicació, entre les 9 i les 20 hores. La iniciativa està coordinada pels professors Domingo Pujante i Ignacio Ramos. En aquesta ocasió la jornada se centrarà a Àfrica i la diàspora (comunitats africanes emigrades i instal·lades en altres països). Es prestarà una especial atenció a les produccions cinematogràfiques i musicals. La convidada d'honor serà Daniela Ricci, cineasta italiana establida a França especialista en cinema de la diàspora negra, que presentarà el seu documental ‘Imaginaris en exili’, en el qual cinc cineastes africans expliquen les seues experiències sobre la migració. També hi haurà conferències i xarrades a càrrec de diferents professors i investigadors centrades en el cinema. Ana Monleón, Adela Mas i Domingo Pujante abordaran diferents aspectes del cinema tunisià, destacant temes relacionats amb el compromís, la visibilitat, la dona, la prostitució o la sexualitat, en cineastes com Nadia El Fani, Moufida Tlatli, Tall Amari, Nouri Bouzid o Mehdi Ben Attia. Inmaculada Tamarit abordarà el cinema de dones magrebines, centrant-se en la realitzadora francesa d'origen algerià Karin Albou. Papa Diegane Faye analitzarà el paper del cinema del senegalès Sembène Ousmane en l'emancipació de la dona africana. Per la seua banda, Ahmed Haderbache mostrarà l'interès del cinema francés actual per la banlieue o els barris perifèrics amb forta concentració d'immigrants. Les joves investigadores María Bendicho i Claudia López donaran a conèixer el cinema de realitzadors compromesos, com ara la marroquina Laila Marrakchi o el franc-tunisià Abdellatif Kechiche. Les noves pràctiques de circ també estaran presents amb la xarrada d'Ignacio Ramos sobre l'espectacle Cirkafrika. La música serà l'altra gran protagonista d'aquesta jornada. Santiago Tello parlarà del polifacètic raper d'origen congolés Abd Al Malik, David Cases ho farà del cantautor i escriptor d'origen algerià Mounsi i Joan Seró donarà a conèixer a altres rapers francesos, com Booba, Kaaris o Lacrim. La jornada acabarà amb un concert interactiu de música africana de fusió on es barregen ritmes, llengües i cultures a càrrec de Kuami Mensah originari de Benín. L'entrada a tots els actes és lliure i se certificarà l'assistència a qui ho sol·licite (10 hores).
La jornada serà inaugurada pel conseller d’Hisenda i Model Econòmic, Vicent Soler, la intervenció del qual donarà pas a la primera ponència de la vesprada a càrrec del catedràtic Josep Maria Jordan Galduf, amb la xarrada ‘Europeisme: quo vadis? Entre el somni i la realitat’. La segona ponència serà realitzada per Josep Vicent Boira, secretari autonòmic d’Habitatge,  Obres Públiques i Vertebració del Territori, que parlarà de ‘Regionalisme europeu, infraestructures i política territorial’. La tercera ponència, a càrrec de Francesc Miralles, advocat i politòleg, ‘Foralisme i descentralització fiscal davant la crisi de la zona euro’. La jornada finalitzarà amb comunicacions realitzades per especialistes en aquestes matèries. Aquestes jornades d’estudi plantegen una temàtica central: la valenciana com a nacionalitat històrica i la seua integració en el marc d’una estructura política democràtica necessitada d’un reconeixement efectiu de la pluralitat territorial. Així, es tracta de contribuir a pensar aquest desafiament per a millorar la inserció política i jurídica del País Valencià en el marc democràtic occidental, tant estatal com continental. Enmig del debat: la identitat valenciana, les concepcions d’Espanya, els valors i la crisi de l’europeisme, els reptes de la ciutadania democràtica i la cultura política del federalisme democràtic, entre altres.
L’exposició es va inaugurar dimarts 26 de març al Palau de Cerveró de la Universitat de València, que és seu de l’Institut Interuniversitari López Piñero, amb la participació de la vicerectora de Cultura i Societat, Ester Alba; el director de l’Institut Interuniversitari López Piñero, Ximo Guillem, i els comissaris de l’exposició, Josep Simón, investigador Ramón y Cajal i responsable de les col·leccions cientificomèdiques de la Universitat de València, i Anxo Vidal, estudiant doctoral.  L’exposició aborda l’aula de ciències com a espai fonamental de producció del canvi polític en el marc de la Transició espanyola a la democràcia. Adopta una cronologia àmplia, que va des del franquisme de postguerra fins a la consolidació del sistema democràtic, i es focalitza especialment en el període d’inflexió entre el tardofranquisme (1962-1975) i la primera Transició (1975-1982).  Organitzada pel Vicerectorat de Cultura i Societat i l’Institut Interuniversitari López Piñero, la mostra aplega més de mig centenar d’obres procedents de diverses institucions: el Museu d’Història de la Medicina i de la Ciència (Universitat de València); el Museu d’Història de l’Escola (Universitat de València), la Biblioteca Vicent Peset Llorca, l’IES Sant Vicent Ferrer de València, l’Arxiu Històric Sindical José Luis Borbolla de CC OO i l’Institut Interuniversitari López Piñero.  L’exposició s’articula al voltant de tres eixos temàtics a través dels quals es representa i comunica la generació del canvi: les pràctiques d’ensenyament, les eines pedagògiques i els debats didàctics. L’aula de ciències és un dispositiu que evidencia les friccions essencials en aquests tres temes nuclears. Hi conflueixen actors humans (professors, estudiants “captius”, entitats educatives, institucions de govern, famílies), recursos materials (llibres de text, premsa pedagògica, quaderns i apunts d’alumnes i professors, mobiliari, instruments científics, equips didàctics, pòsters murals, pissarres, projectors i altres eines audiovisuals) i recursos ideològics (filosofia pedagògica, epistemologia social, règim polític).  Segons els comissaris, els objectius de l’exposició són “connectar la història de l’ensenyament de les ciències, valorar el treball museològic mitjançant la recuperació de diferents obres i materials, i recuperar les col·leccions escolars del segle passat, que són patrimonials reivindicant-ne el valor en aquest àmbit mitjançant la seua recuperació i exhibició al públic”. Així mateix, s’ha preparat un extens programa d’activitats complementàries a la mostra, que inclou tallers i visites guiades, especialment pensades per a l’alumnat de batxillerat i secundària, de manera que puguen interactuar amb els materials exposats.  A més del gran volum i diversitat de peces, l’exposició destaca, segons ha explicat Ester Alba, per un muntatge museogràfic “molt sorprenent i immersiu”, que recrea l’entorn educatiu d’aquella època. D’aquesta manera, la sala l’envolta un ampli mur, creat per a aquesta exposició, on es poden llegir pintades documentades i verídiques d’aquest període de la Transició i altres de creades a través d’històrics lemes educatius. Al centre de la sala, a manera de “cor”, puntualitzen els comissaris, perquè és un experiment emblemàtic, destaca una cubeta d’ones perquè l’alumnat puga visualitzar els principis físics que permet aquest.  La Transició Pedagògica es plantejà reformar les orientacions educatives configurades durant el franquisme, minvades per la depuració del professorat, el biaix polític de la professió docent, la crisi econòmica i social de postguerra, les polítiques econòmiques autàrquiques, l’autoritarisme i dogmatisme de l’ensenyament, la manca de recursos pedagògics i científics, l’esborrament de la memòria de les contribucions científiques i didàctiques assolides durant la Segona República i l’aïllament en relació amb el context internacional. A partir de la dècada dels 60, amb la recol·locació del règim franquista en el marc diplomàtic internacional a través d’una renovada relació amb els EUA, es van introduir progressivament algunes noves eines, en accions fomentades per l’OCDE, com la traducció al castellà de llibres de text dissenyats en universitats d’elit nord-americanes, que malgrat tot no van aconseguir solucionar els greus problemes educatius del país. Des de finals de la dècada dels 60, en el context de les creixents protestes estudiantils i ciutadanes contra el règim, es van constituir grups com el Seminari de Pedagogia del Col·legi Oficial de Doctors i Llicenciats de València, integrat per joves llicenciats que buscaven un futur professional en el context de l’ensenyament secundari i van començar a construir formes i referents diferents per a construir una nova didàctica de les ciències. Molts dels integrants d’aquests grups posteriorment acabarien tenint papers importants en la pràctica educativa i la seua organització, i fomentarien la professionalització de la didàctica de les ciències a través de la universitat, els sindicats i els governs autonòmics.  «Transició pedagògica» debat la relació entre educació, ciència i democràcia a través d’una anàlisi de la Transició espanyola focalitzada en el cas de l’ensenyament de les ciències. És una exposició interactiva que repta el públic, com sempre fa la ciència, obrint preguntes i fomentant la reflexió sobre qüestions de plena vigència per a la ciutadania. L’exposició es pot visitar al Palau de Cerveró de la Universitat de València fins al pròxim 25 d’octubre.
Que la memòria ecologista és un element d'agència política, ja el tenia clar, l'històric activista i professor de la Universitat de València Josep-Vicent Marqués quan a la fi dels anys setanta va escriure el seu influent llibre 'Ecología y lucha de clases’ (1978). Aquesta exposició, que es pot visitar a la Sala Oberta de La Nau fins al 9 de juny, part de les intuïcions de Marqués i dels esforços d'altres companys i companyes de militància ecologista de l'època, com Alejandro de la Cueva i Ferran García, impulsors del Fons de Documentació del Medi Ambient de La Casa Verda en 1982, l'arxiu sobre temàtiques mediambientals més extens de l'Estat, els fons del qual van ser dipositats en 2010 a la Universitat de València.  Comissariada pel professor de la Universitat Autònoma de Madrid, Alberto Berzosa i l'investigador del CSIC, Jaime Vindel, gran part d'aquest material documental -més d'un centenar d'obres, entre documents, cartelleria, fullets, fotografies...-, es mostren per primera vegada a la ciutadania. El material exposat procedeix majoritàriament del Fons de Documentació del Medi Ambient de La Casa Verda en 1982, ara en la Universitat, però també prové dels següents prestadors: El Punt. Espai de lliure aprenentatge, Marfull-Acció Ecologista Agró, Col·lectiu Margarida i altres herbes, AVV Barri de Sant Marcel·lí i Arxiu A Hores d'Ara i prestadors particulars. L'exposició compta amb la col·laboració de Capital Verda Europea 2024; l'Ajuntament de València, l'Institut Interuniversitari López Piñero, la Biblioteca Historicomèdica Vicent Peset Llorca, La Filmoteca (IVC) i El Punt. Espai de Lliure Aprenentatge.  Prenent aquest repertori documental com a punt de partida, la mostra planteja un recorregut a través de la memòria audiovisual i material del moviment ecologista en l'àmbit valencià, amb un triple objectiu, segons expliquen els seus comissaris. En primer lloc, pal·liar l'escàs pes de l'ecologisme (particularment en la seua dimensió visual) en els discursos històrics sobre l'Espanya contemporània, en concret els que giren entorn del període de la Transició; en segon lloc, rellegir la història recent de les mobilitzacions socials al nostre país a la llum d'una selecció de materials produïts des de l'activisme i sumar els materials de l'ecologisme. I, finalment, revisar les tecnologies d'arxiu i el seu estatus material i proposar sistemes per a tenir accés a aquests fons.  L'exposició s'articula al voltant de cinc seccions: 'Agents de l'ecologisme', 'Nuclears? No gràcies', 'De l'Albufera a l'Horta', 'Salvem', i 'Ecologisme urbà i alternatives energètiques'.  En la primera secció s’inclou un mapa de la Comunitat Valenciana, que permet visualitzar els grups ecologistes més representatius des dels anys 70 fins ara i es mostra diferent material documental i gràfic sobre el tema. També es permet al públic interactuar a través de la instal·lació de 'tauletes', entre altres dispositius, que donen accés a la ciutadania als fons sobre aquesta temàtica presents en l'exposició.  La segona secció, dedicada a mostrar les mobilitzacions antinuclears, mostra una selecció de cartells sobre el tema, la majoria d'ells inèdits. La tercera secció se centra en els espais del territori que tenen a veure amb les zones humides: l'Albufera i l'Horta, i com l'ús de l'aigua en aquests llocs ha estat condicionat pel desenvolupament industrial des dels anys 70 d'ara endavant. Tant un espai com un altre han repensat el seu ús en relació amb el desenvolupament industrial. En aquest apartat es mostren materials procedents de les campanyes de la protecció de l'Albufera o la defensa de l'Horta.  La quarta secció aborda com l'ecologisme ha permeabilitzat en els moviments socials que inspiren la defensa del territori i la protecció del patrimoni natural, impulsant accions ecologistes conegudes com ara Salvem El Botànic, o al voltant de Ciutat Vella, que tenen com a rerefons la mobilització de la ciutadania del carrer per qüestions ecològiques.   I l'última secció posa el focus en campanyes concretes que tenen a veure amb els residus, la pol·lució, els transports o les energies alternatives.  En el marc de l'exposició es poden veure fins a tres pel·lícules cedides per la Filmoteca-IVC: ‘Levante feliz? País perplex, del Col·lectiu d'Escola Crítica, (1983), Biotopo, de Carles Mira, (1973) o Manifestació ecologista i antinuclear. A més, es presenten fins a una trentena de fotografies de grups de l'activisme ecologista valencià des de la dècada dels 70 fins als nostres dies i en el claustre superior, Defensem, la instal·lació de l'artista Anaïs Florín, que recupera múltiples lemes històrics de l'ecologisme valencià, i que després de la clausura d'aquesta mostra, s'instal·larà en altres espais universitaris dins del programa Cultura als campus.  La Universitat, també a través del Vicerectorat de Cultura i Societat que ha organitzat aquesta exposició, ha desenvolupat un ambiciós programa d'activitats de mediació complementari. ‘Nuclear? No gràcies, Coordinadora Antinuclear d’Alzira’, 1979. Fons de Documentació del Medi Ambient de La Casa Verda/ Biblioteca Historicomédica del IILP.
La inauguració, presidida per la rectora de la Universitat de València, Maria Vicenta Mestre, ha tingut lloc el dimarts 12 de març, en el Claustre i ha comptat a més amb les intervencions de de la vicerectora de Cultura i Societat, Ester Alba, la comissària de l’exposició, Carmen Gaitán Salinas i Natalia Enguix, vicepresidenta primera i diputada de l’Àrea de Cooperació Municipal, delegada específica d’Igualtat i Memòria Democràtica.   La rectora va sol·licitar un fort aplaudiment en homenatge a les persones exiliades, a les que els donaren suport i als països d'acollida de l'exili, destacant especialment el paper de Mèxic, on va estar exiliada Manuela Ballester i de qui va destacar la seua figura en els diferents vessants: com a mare, dona compromesa, treballadora i la col·laboradora de Josep Renau. Una “artista polifacètica” -va afegir-, que va experimentar amb nombrosos llenguatges artístics: el dibuix, el gravat, el muralisme i la fotografia, aplicats a diversos gèneres i temes com el retrat, el paisatge, la publicitat, la propaganda i la moda. I tot allò sense oblidar el seu paper de treballadora incansable per mantenir la seua família en l'exili i compromesa amb els valors de la República.   Manuela Ballester. Pintar enfront de tot és fruit de quasi una dècada de minuciosa  investigació que es està comissariada per Carmen Gaitán Salinas, científica titular del Departament d’Història de l’Art i Patrimoni de CSIC. La mostra vol contribuir a comprendre l’abast i la importància de l’activitat artística de la pintora i donar llum sobre obres inèdites, i ser així la primera gran retrospectiva sobre l’artista que aplega nombroses i heterogènies obres pel seu format, llenguatge i tècnica de l’extensa producció fora i dins d’Espanya.   Des de València, passant per l’exili mexicà i la República Democràtica Alemanya va experimentar una vida entre pinzells, murals i lluites personals. L’exposició integra pintures (inclosos els retrats, gènere pictòric en el qual destacà), il·lustracions de revistes, portades per a editorials, figurins de modes, cartells i projectes murals i publicitaris. Aquestes obres es posen en context amb fotografies, publicacions i documents d’arxiu que ajuden a conèixer la seua complexa trajectòria.    Creadora incansable, Manuela Ballester, pertanyent a l’anomenada generació valenciana dels 30, va forjar amb cura tenacitat una obra que transcendeix fronteres i èpoques, però que “encara esperava un merescut reconeixement”, segons indica Gaitán Salinas en diferents publicacions sobre la prolífica artista valenciana. “El títol de l’exposició intenta reflectir les dificultats i obstacles –com diria Germaine Greer– a les quals hagué de fer front Ballester, derivades dels seus papers d’esposa, al costat d’un artista com Josep Renau, i de mare d’una família nombrosa en haver de fer-se càrrec dels seus cinc fills, però també de l’obligada fugida de la pàtria”. I afegeix Gaitán Salinas que la producció de Ballester va ser determinant per a “la modernitat espanyola, per a la República i, per descomptat, per als contextos de l’exili”.  La singularitat d’aquesta exposició radica en el fet que és la major retrospectiva sobre l’artista i que la Universitat de València s’ha convertit en el punt de trobada de les diferents obres. Amb un total de 50 prestadors, en la seua majoria col·leccionistes privats, la major complexitat per a la comissària i la Universitat de València ha estat precisament localitzar i registrar per després reunir en un únic lloc l’heterogènia i àmplia producció artística.   L’exposició compta amb la col·laboració institucional de l’IVAM, la Diputació de València (Igualtat), la Fundació Josep Renau, el Ministeri de Ciència i Innovació (Institut d’Història, CSIC) i el Ministeri d’Igualtat (Institut de les Dones).   L’exposició, que ocupa les sales Acadèmia i Estudi General, té quatre seccions. El recorregut s’inicia precisament en la sala Acadèmia, on es poden veure les tres primeres seccions que dirigeixen l’atenció a la formació de l’artista, els seus anys de joventut, la seua activitat durant la República, el conflicte bèl·lic espanyol i finalment l’ampli ventall de llenguatges i mitjans artístics en l’exili mexicà.   En la part dedicada als anys de formació artística s’han recuperat documents sobre com començà la seua formació en l’Escola de Belles Arts de Sant Carles i el seu probable pas pel taller de fotogravat del seu oncle Estanislao Vilaseca. També es mostren els primers concursos que guanyà, les primeres obres en algunes publicacions, com la portada per a la revista Blanco y Negro, o llenços com Mis hermanitas Rosita y Fina (1929), i alguns treballs de formació que veuen la llum per primera vegada per als ciutadans en recuperar-se expressament per a aquesta exposició.   La segona secció està dedicada a la República i a la guerra civil espanyola i mostra el paper que tingué l’artista en aquest període, malgrat tenir ja un fill petit i donar a llum la primera filla en ple conflicte: 1937. Manuela Ballester tingué un paper molt actiu i va estar molt conscienciada sobre el que les dones podien fer en la rereguarda en favor del front republicà. Així, Ballester va ser fundadora i directora de l’emblemàtica revista Pasionaria, creada a València, de la qual es mostren alguns exemplars. Aquest apartat inclou material inèdit, com el disseny del cartell Nuestra fuerza es también necesaria para la victoria (1938) i fa una ullada a la col·laboració entre el matrimoni d’artistes: la portada i la contraportada d’un número de la revista Ejército del Ebro: la portada, Renau, i la contraportada, Ballester.  La tercera secció, Els meus dies a Mèxic, es dedica als vint anys d’exili que Ballester estigué en aquell país. Un dels apartats amb més obres: més de seixanta peces en paret i setanta en vitrines, a banda de vinils i altres materials. És una etapa molt prolífica, perquè reuneix les obres que va fer des de juny de 1939, quan el matrimoni Renau-Ballester arriba al país americà, fins a agost de 1959, any en què Manuela decideix exiliar-se a la RDA, on ja havia marxat Renau un any abans. Moltes de les obres d’aquesta etapa són encàrrecs per al taller de publicitat obert per Renau, la qual cosa contribuí a subsistir en la situació de crisi sobrevinguda per l’exili. Foren projectes de diferent naturalesa en els quals a vegades col·laborà la família i on s’emmarquen, per exemple, els cartells de cine o els treballs per a la publicitat.  D’altra banda, en aquest apartat es veu la labor de Ballester com a il·lustradora en nombroses publicacions, entre les quals destaca la direcció artística de la revista Mujeres Españolas, així com el treball en el món de la indumentària i la personal destresa com a retratista: li agradava representar les seues amistats i molt especialment la seua família. L’exposició ha aconseguit reunir per primera vegada els retrats dels seus cinc fills, realitzats entre l’estiu i la tardor de 1949, treball molt complex perquè els quadres dels cinc germans pertanyen a diferents col·leccionistes. També apareix un retrat dibuixat a carbonet del rector de la Universitat de València, José Puche, exiliat a Mèxic i que Manuela Ballester va retractar el 1945 perquè era amic de la família.   Finalment, la sala Estudi General recull la secció La RDA i altres viatges, unes huitanta peces en paret i aproximadament trenta-cinc en vitrina corresponents a trenta-cinc anys, de 1959 a 1994, de la vida de Ballester. I és que, encara que l’artista visqué a Alemanya, va fer molts viatges, ja que es va instal·lar al país germànic només amb els dos fills menuts, però tenia la família i els amics repartits entre l’Havana, Barcelona, Mèxic i València, i viatjà sense descans per reunir-se amb els fills i els germans. En aquesta secció es reuneixen per primera vegada quatre paisatges nevats alemanys, pertanyents a diferents col·leccions privades. Hi ha una gran quantitat de dibuixos de Berlín fets a carbonet i nombrosos gravats de tema polític realitzats per a publicacions com España Republicana, però també d’altres temàtiques. En l’última part hi ha una gran quantitat de retrats (alguns també inèdits) i fullets de galeries valencianes on Ballester exposà entre 1975 i els principis de 1980, a més d’altres  peces.   Amb aquesta gran retrospectiva sobre Manuela Ballester la Universitat de València ratifica el seu compromís amb l’art en l’exili. En 2007 organitzà l’exposició Josep Renau (1907-1982): compromís i cultura, que va ser un referent i que ara es tanca amb una altra figura clau en aquest període: Manuela Ballester.   L’exposició, que es podrà visitar fins a l’1 de setembre, es completa amb un acurat catàleg en què han participat nou investigadors d’art i de l’exili, que es presentarà el mes de juny en un seminari internacional que forma part de l’ampli programa d’activitats culturals que involucra totes les arts ¡Salirse del camino! per a entendre i participar en l’exposició.  En acabar la inauguració, el públic va poder gaudir d’un concert amb un programa elaborat a partir dels diaris de Manuela Ballester, amb la participació del pianista Antonio Galera i músics de l’Orquestra Filharmònica de la Universitat de València.
La Universitat de València ha presentat en la sala d'exposicions Glorieta de la Fundació Bancaixa de Sagunt la mostra de laCol·lecció Martínez Guerricabeitia ‘Art, dolor i compromís. Dones en la Col·lecció Martínez Guerricabeitia’. La inauguració, dijous 7 de març, ha comptat amb la presència de la vicerectora de Cultura i Societat de la UV, Ester Alba; el president de la Fundació Bancaixa, Rafael Alcón; el president de la Comissió Delegada de la Fundació Bancaixa en Sagunt, Alfonso Muñoz; i els comissaris de la mostra, Mariángeles Pérez i Rafael Gil, acompanyats pel director de la Col·lecció Martínez Guerricabeitia, José Martín, així com diferents representants de les entitats col·laboradores. Comissariada per Rafael Gil i Mariángeles Pérez, la mostra inclou una selecció de 35 obres que posen el focus en la figura de la dona i la seua presència en la Col·lecció Martínez Guerricabeitia. Les obres engloben diferents disciplines: pintura, escultura, dibuix, fotografia, serigrafia, o collage d’una àmplia nòmina d'artistes, amb presència significativa de les dones que van desenvolupar la seua labor artística en un context socioeconòmic complex que dificultava la seua autonomia creadora. Aquesta visió de la realitat femenina es completa amb obres d’artistes masculins que posen en el centre de les obres exposades la representació femenina. La selecció de peces reflecteix, d'una banda, la capacitat de les creadores femenines de subvertir els paràmetres del poder i expressar el seu compromís artístic i, per una altra, els estereotips presents en l'art contemporani, plasmats a través de la mirada masculina. La visió de conjunt s’aconsegueix a través dels quatre blocs a través dels quals s'estructura l'exposició. El primer d'ells, "Compromeses enfront del poder", recull obres de Manuela Ballester, Jacinta Gil Roncalés i Carmen Grau. Les seues creacions donen mostra del pols que aquestes dones van mantindre amb el poder i el conflicte, aconseguint el seu objectiu de mostrar a través de l'art el dolor de la societat davant el context polític i social que vivien. Les obres de Paolo Baratella, Juan Genovés, Rogelio López Cuenca, Josep Renau, Erró, Sergio Sarri, Martín Caballero, Juan Ripollés, Artur Heras, Juan DelCampo i Giangiacomo Spadari protagonitzen "La mirada masculina patriarcal", una selecció d'obres que engloben temàtiques com els cossos fragmentats i erotitzats, els diferents tipus d'amor femení o l'impuls de la dona com a agent de canvi social. Amb "Les creadores revisen les avantguardes", tercer bloc de l’exposició, les obres d'Ana García Pan, Natividad Bermejo, Carmen Calvo i Ana Teresa Ortega remeten a l'oníric en els seus reflexos del surrealisme, mentre Salomé Cuesta al costat de Bàrbar Millars juguen amb els colors i el fotomuntatge reflex del moviment Pop Art. Rosa Torres recita el puntillisme actualitzant a Seurat en les seues serigrafies, mentre Carmen Calvo fa un subtil i sentit homenatge al postimpressionisme de Van Gogh. Al costat d'això, Isabel Oliver recupera a Monet en els inicis de l'art modern i el cubisme naïf de Léger, i els aiguaforts de Victoria Cano remeten a la poètica de Picasso. Finalment, les peces de l’apartat "Reflexions femenines davant el dolor" aborden el dolor amb poètiques que l'enuncien i el denuncien des de diferents llocs. S'aborden a més altres temàtiques com el vertigen i el caos que assota a les dones, la por, el pas del temps, l'existència efímera, la soledat, la mort i l'esperança. Hi trobem obres d'Antonia Sánchez, Alicia Vela, Mavi Escamilla, Estefanía Martín, María Carbonell, Paloma Pájaro i Carmen Calvo. L'exposició és una iniciativa conjunta de la Universitat de València, a través del Vicerectorat de Cultura i Societat, la Col·lecció Martínez Guerricabeitia, Fundació Bancaixa i l'Ajuntament de Sagunt, que compta també amb la col·laboració de la Diputació de València i Saggas. Es podrà visitar fins al 5 de maig a la Sala d'exposicions Glorieta de Fundació Bancaixa, en horari de dimarts a dissabte de 17 a 21 hores.
57 són en total les obres (35 gràfiques i 22 úniques) que es poden visitar a La Nau d’una desena dels artistes que conformen la col·lecció d’art contemporani articulada pel matrimoni format per Jesús Martínez Guerricabeitia i Carmen García Merchante i que en 1999, en un gest de mecenatge especialment digne de ser subratllat, donaven a la Universitat de València. Després d'un pas exitós per Castelló, amb una afluència massiva de públic, la mostra s'inaugurava el passat dijous 29 de febrer a la sala Martínez Guerricabeitia de l’antiga seu de la Universitat, en presència de la vicerectora de Cultura i Societat la Universitat de València, Ester Alba; l'antic director de la Col·lecció Martínez Guerricabeitia i patró de la Fundació General UV, José Pedro Martínez; el director d’activitats de la Col·lecció, José Martín; i el comissari, Juan Manuel Bonet. La selecció d'obra exposada, disposada pel seu comissari Juan Manuel Bonet, acosta al públic a una dècada en la qual es van succeir l'assassinat de Carrero Blanco, la mort del dictador, el retorn dels exiliats i les primeres eleccions lliures.  En paraules del comissari, l’exposició és un homenatge al matrimoni, amb qui l’uneixen vincles des de 1994, quan va exercir com a jurat de la Biennal Martínez Guerricabeitia. “Vaig poder comprovar el seu treball i el del seu equip en pro de l'art contemporani. La nostra relació es va fer més estreta a partir de l'any següent, en què vaig ser nomenat director de l'IVAM. Periòdicament em visitava, em comentava les exposicions que li havien interessat i reafirmava el seu compromís com a mecenes del museu”, relatava Bonet. Jesús Martínez Guerricabeitia va ser fill de la seua generació. Amb una infància i joventut marcades per la guerra i la repressió franquista, la presó -a la qual les seues conviccions varen conduir- li va convertir en un alumne curiós, amb molta inquietud intel·lectual.  En convertir-se en un jove emprenedor, corrector i linotipista, i després d’un període instal·lat a l’estranger amb la seua família, a la seua tornada a València en 1970 pot permetre’s concretar la seua antiga afició a l’art a través de l’adquisició d’algunes pintures. D’aquesta manera, i gràcies a la seua ampla xarxa d’amistats polítiques, artístiques i literàries, el matrimoni va anar conformant una col·lecció que, inevitablement, va adquirir un vessant polític a través de la pintura emergent dels anys finals del franquisme i inici de la Transició.  “El principal valor de la seua col·lecció, hui en la Universitat de València, és que no és ‘clònica’ -com hi ha tantes-, sinó que està construïda a partir de la seua visió personal i del seu interès per un art de caràcter polític, la qual cosa té tota la lògica del món, donada la seua condició de pres polític i després d'activíssim company de viatge del PCE (Partit Comunista d’Espanya)”, afirma el comissari de la mostra. L’exposició parteix de la representació majoritària d’artistes valencians, “dins d’un context, durant els anys finals del franquisme, en què València es convertia en la capital espanyola d'un cert art compromés”. Així doncs, la nòmina d’artistes de primeríssima línia inclou l'agrupació valenciana d'Estampa Popular, on sorgeix la Crònica de la Realitat. D'ella participen els equips Crònica i Realitat, Genovés (que desenvolupa el seu treball a Madrid), Anzo, o Antoni Miró. Destaquen també el trio integrat per Boix, Heras i Armengol, i els membres del Grup d'Elx. “Tots ells cultiven, en major o menor grau, un pop polític. És el moment del retrobament de Josep Renau, exiliat primer a Mèxic i després a Berlín, amb la seua terra natal”. En l'apartat gràfic, cal destacar la presència de serigrafies realitzades per artistes com els esmentats i per abstractes com Arcadio Blasco, Michavila, Teixidor o Yturralde, moltes de les quals realitzades per a carpetes destinades a finançar a partits polítics, com ara el PSOE, el PSP (Partit Socialista Popular) o al PCPV (Partit Comunista del País Valencià). Tanquen el recorregut històric per aquesta dècada convulsa els treballs d’una selecció d’artistes nacionals i internacionals que completen el panorama artístic i polític general del període. “Estan també representats l'ombrívol Fernando Somoza, Juan Barjola, José Luis Verdes, Gastón Orellana, José Ortega (fundador d'Estampa Popular), José Duarte, el Canogar dels anys en què practica la Crònica de la Realitat, Eduardo Arroyo (llavors exiliat a París), Julián Pacheco (des d'Itàlia)...”. De l'escena internacional, l'italià Spadari o l'islandés Erró s'inscriuen en el mateix horitzó del pop polític, mentre Wolf Vostell representa en solitari l'estètica Fluxus. En la part gràfica, al costat de gravadors d'Estampa Popular com Ibarrola o Francisco Cuadrado, noms internacionals (Lindner, Lichtenstein, Aldo Mondino o Lucio del Pezzo), i de nou abstractes (Hernández Pijuán, Ràfols Casamada, Saura, Tàpies, Salvador Victoria...) el compromís polític dels quals els porta a col·laborar amb carpetes de suport als partits afins. L’exposició, organitzada pel Vicerectorat de Cultura i Societat de la Universitat de València, la Col·lecció Martínez Guerricabeitia i la Fundació General de la Universitat de València, en col·laboració amb UVsocietat, Caixa Popular i l’Ajuntament de València, es podrà visitar fins al pròxim 8 de setembre a la sala Martínez Guerricabeitia del Centre Cultural La Nau, en horari de dimarts a dissabtes, de 10 a 14 hores i de 16 a 20 hores i diumenges i festius de 10 a 14 hores.
Rètols fotografiats amb la intenció de reflectir-los o dins del context de la fotografia urbana, aquestes imatges capturen instantànies de la vida quotidiana, revelant com eren els carrers, els comerços i les interaccions socials en diferents èpoques. D’altra banda, la tipografia urbana reflecteix el canvi estilístic i funcional dels elements visuals en l’entorn urbà. Des de les elegants i sofisticades lletres del segle XIX fins a les atrevides fonts Art Decó dels anys trenta, cada estil compta una història única, amb les tècniques pròpies de cada moment, entre la retolació cal·ligràfica (lettering) i la tipografia, disciplines relacionades amb el disseny editorial i les arts gràfiques, de gran importància en la nostra ciutat.  Fotògrafs de l’inici de la fotografia com Laurent, Desfilis, Barberá Masip o Roglá en els principis del segle XX, van reflectir la vida comercial de la València d’aquells anys, també documentada a través de postals o fotografies anònimes recuperades dels arxius de la Biblioteca Valenciana o d’investigadors de la història de la fotografia a València. Altres testimonis, com els de Finezas, reflecteixen la intensa vida política i social dels anys trenta i la València de la postguerra.   No obstant això, va ser durant els anys seixanta fins als huitanta quan alguns fotògrafs o dissenyadors valencians es van adonar de la importància dels rètols com a patrimoni gràfic, convertint-los en l’objectiu específic de les seues fotografies component un llegat insubstituïble: rètols que en l'actualitat només queden en la memòria dels negatius o dels arxius fotogràfics. És el cas dels fotògrafs Francesc Jarque i Rafael de Luis, o de l'il·lustrador Miguel Calatayud, qui en 1975 va dissenyar una portada mítica en Cartelera Turia que reflectia la seua tasca de documentació fotogràfica d’aquests rètols.  Dissenyadors com Tomás Gorria o Juan Nava (responsable de la iniciativa Letras Recuperadas), així com el fotògraf Tono Giménez, han capturat, ja amb càmeres digitals, multitud de rètols que lamentablement també han desaparegut del paisatge urbà de València i que recuperem en aquesta mostra. L’exposició finalitza amb una secció que reflecteix l’interés suscitat en els últims anys per la recuperació d’aquests rètols, amb la participació de la iniciativa de Miguel Maestro (tiposqueimportan.com) o l’informe elaborat per Juan Nava per a l’Ajuntament de València, en el qual es recullen els rètols que actualment estan en perill de desaparició.  L’exposició al Col·legi Major Rector Peset s’inaugurarà el pròxim 22 de febrer a les 19h per Ester Alba, vicerectora de Cultura i Societat de la Universitat de València, Tomás Gorria, comissari de l’exposició i Carles Xavier López, director del Col·legi Major Rector Peset. L’exposició estarà oberta al públic fins al 14 d’abril. L’exposició estarà oberta al públic del 22 de febrer al 14 d’abril de 2024, de dimarts a diumenge, d’11.00 a 19.00 h, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).
La taula va comptar amb la participació de Maribel Doménech, presidenta de Mujeres en las Artes Visuales (MAV); l'artista Marina Vargas; l'artista i docent de la Universitat Politècnica de València, Nuria Rodríguez; la crítica d'art, Johanna Caplliure i Semíramis González, comissària de l'exposició, que va actuar com a moderadora. La vicerectora de Cultura i Societat de la Universitat de València, Ester Alba, va presidir l'acte i va presentar el catàleg. 'Art contra la violència machista. Tantes dones en una mateixa', és una exposició, que pot visitar-se fins al 18 de febrer en La Nau, i que permet descobrir les obres d'una trentena d'artistes que denuncien la violència masclista i reivindiquen la llibertat de les dones que han patit maltractament i sexisme. Més de 15.000 persones han visitat aquesta gran exposició produïda per la Universitat de València i el catàleg de la qual serà presentat en ARCO, la Fira Internacional d'Art Contemporani de Madrid, el pròxim 9 de març, a les 16 hores. L'exposició reuneix una àmplia selecció d'obres procedents dels fons patrimonials de les universitats públiques valencianes: Universitat d'Alacant, Universitat Miguel Hernández, Universitat Jaume I, Universitat Politècnica de València i Universitat de València i de diverses col·leccions privades (Pilar Citoler, Inelcom, DKV...). Des de la seua inauguració el passat 30 de novembre, l'exposició s'ha complementat d'un extens programa de mediació que ha permés establir un diàleg amb les obres mostrades: des de la paraula, al recital escènic, passant per dansa i el moviment, i taules redones.
Amb aquesta exposició arranca el programa d’activitats de la Universitat, sota aquest segell de la Capitalitat Verda, que es plasmaran en diverses iniciatives. Dimarts pròxim, dia 13, la Universitat inaugurarà a Burjassot ‘Què puc fer jo?’ que anima la comunitat universitària, i la societat en general, a seguir un model de vida més sostenible amb il·lustracions de Núria Tamarit.  En l'exposició ‘Activisme africà contra el canvi climàtic’ es mostra i relata la lluita d'activistes africans pel canvi climàtic i els drets humans a través del projecte East African Crude Oil Pipeline (EACOP), un oleoducte de 1.443 quilòmetres entre Uganda i Tanzània liderat per la petroliera francesa Total Energies per a exportar 6,5 mil milions de barrils fora d'Àfrica. Amb una producció estimada de 34 milions de tones anuals de CO₂, aquest duplicarà les emissions actuals d'Uganda i Tanzània i ha sigut fortament confrontat per activistes locals i organitzacions mediambientals, ja que posa en perill la lluita contra el canvi climàtic i incompleix els Acords de París. A través d'un recorregut d'imatges i textos narrats en primera persona per activistes i conservacionistes, es presenten les seues històries personals i com treballen sota amenaça. S'introdueixen diferents perfils que aborden una àmplia mirada de les diferents vies que prenen els activistes africans per a lluitar pels seus drets contra les corporacions multinacionals. L'exposició està comissariada pels periodistes valencians David Soler Crespo i Pablo Garrigós, i per la periodista i politòloga, Soraya Aybar Laafou, en el marc d'una investigació periodística, en la qual van participar els tres comissaris, finançada per les fundacions Pascal Decroos Fund i Journalismfund.eu, publicada a França (Médiapart), Espanya (El País), Bèlgica (MO* Magazine) i Suïssa (Daslamm). Les fotografies van ser preses al setembre i octubre del 2022 en diverses ubicacions d'Uganda i Tanzània.  D'acord amb els responsables d'aquesta exposició, que en aquests moments es troben fora d'Espanya per motius professionals (David Soler, a Nairobi, Pablo Garrigós, a Brussel·les i Soraya Aybar, al Marroc), amb aquest projecte pretenen “lluitar contra els estereotips africanistes”. Entre altres objectius, volen “fer valdre què ocorre en aquests parcs naturals que tant ens atrauen a Occident. És cert que tenen una flora i fauna espectacular, però per ells també passen oleoductes que vulneren els drets humans dels seus habitants. A vegades els expropien les cases i, en altres ocasions, han de suportar que aquestes conduccions passen al costat dels seus habitatges”.  L'exposició, que està organitzada pel Vicerectorat de Cultura i Societat, amb la col·laboració de Caixa Popular, es complementa amb una sèrie d'imatges que mostren l'impacte mediambiental i en l'hàbitat en les poblacions de girafes Rothschild autòctones en perills d'extinció, les comunitats de ximpanzés així com els boscos de manglars i la barrera de coral africana. Es podrà visitar fins al pròxim 10 d'abril. La Universitat, a través del Vicerectorat de Sostenibilitat, Cooperació i Vida Saludable, la Càtedra de Cooperació i Desenvolupament Sostenible i el Vicerectorat de Cultura i Societat presenten, el 13 de febrer de al març, al hall Biblioteca de l'Escola Tècnica Superior d'Enginyeria (ETSE) l'exposició ‘Què puc fer jo?’ com contribuir com a membre de la Universitat a un model de vida més sostenible’ amb il·lustracions de Núria Tamarit.  A través de diversos panells, la comunitat universitària i la societat en general, podran informar-se sobre com mobilitzar-se, consumir, formar-se, investigar, cuidar i cuidar-se des de models de vida i de consum diferents que transiten cap a una societat més sostenible i justa i acomplir els compromisos de l’Agenda 2030 i els Objectius de Desenvolupament Sostenible. L’exposició es podrà visitar fins al dia 20 de març.   En febrer arriben més exposicions dins del programa ‘Cultura als campus’ promogut per la Universitat de València, mitjançant el Vicerectorat de Cultura i Societat. Dijous dia 8, també al campus dels Tarongers es va inaugurar, al hall de la Facultat d’Economia ‘Ortifurama valencià’, una mostra sobre la història i la realitat valenciana a través de l'humorista gràfic Ortifus (Antonio Ortiz Fuster, 1948) i també es pot visitar al  a l’Aulari Nord, l’exposició ‘Ocults: animals en l'Antropocé’ una col·lecció d'imatges que reflecteixen i consciencien sobre el problema de l'explotació animal. Les dues exposicions es podran visitar fins el pròxim 10 d’abril.  ‘Ortifurama valencià’ és una exposició sobre la història i la realitat valenciana a través de l'excepcional humorista gràfic Ortifus. Aquesta mostra, que es va inaugurar en el Centre Cultural La Nau el gener de 2022, té un caràcter itinerant, i arriba ara al Campus dels Tarongers. La mostra il·lustra els últims 40 anys (1981-2021) de València mitjançant les creacions d’Ortifus. Des de la publicitat institucional, passant per les vinyetes de la premsa diària, les col·laboracions en les Falles i fins a les indicacions per a accedir a un garatge en el centre urbà, els dibuixos d’Ortifus –els seus icònics personatges nassuts-, són presents en multitud d'espais i formats per a constituir l'imaginari popular valencià. La història de València quedaria coixa sense les seues vinyetes que van començar a publicar-se en 1981 en les pàgines de Diari de València per a passar posteriorment a Notícies al Dia i, finalment, al diari Levante-EMV, capçalera que concentra el gruix de la seua producció.  D’altra banda, l’Aulari Nord acull ‘Ocults: animals en l'Antropocè’ una col·lecció d'imatges que reflecteixen i consciencien sobre el problema de l'explotació animal i que es va exposar a La Nau el passat mes de novembre. Patrocinada pel Programa Friends of Thoreau de l'Institut Franklin i la Fundació General de la Universitat d'Alcalá (FGUA), l'exposició naix de la tasca de l'agència We Animals Media, fundada el 2019 per la premiada i mundialment coneguda Jo-Anne McArthur, principal representant del “fotoperiodisme animalista”, i reuneix el treball de díhuit professionals de la fotografia que han documentat les condicions de vida i mort dels animals en granges, escorxadors, laboratoris, circs, zoològics i altres llocs on són utilitzats com a recursos o entreteniment. Totes les exposicions del programa Cultura als campus en http://www.uv.es/cultura
El projecte ‘Art, Vida, Cultura’, coordinat per Tomás Gorría, sorgeix de la necessitat de transmetre i apropar a la ciutadania que hi ha darrere de les portes que donen accés al col·legi major Rector Peset. Amb aquest projecte es pretén plasmar tant la vida al col·legi, lloc de vida de més de cent trenta  estudiants, a més d’investigadors, professorat... com la seua vessant com a centre cultural amb la transmissió de coneixements que les diferents accions que es realitzen al seu si, poden aportar a la formació integral de les col·legiales i col·legials, a més d’establir vincles amb la societat.  D’aquesta manera la façana del col·legi es converteix en espai expositiu on cadascuna de les il·lustracions ens acompanyarà durant dos mesos, per acabar el curs amb la presència de les quatre il·lustracions compartint espai a la façana de l’edifici.    La primera de les il·lustracions que es presenta pertany a Elías Taño, que amb la seua obra vol donar visibilitat a aquella part que sempre queda entre bastidors, en l’ombra quan parlem de cultura i que és la responsable de poder gaudir en plenitud de les arts escèniques, les visuals, les exposicions, etc. Elías Taño indica: “Jo m’he proposat reivindicar eixos treballs, als i les professionals que porten l'escenografia, carreguen i descarreguen, fan que el so isca net, pinten i repinten la sala, pugen i baixen escales per a ajustar llums, intensitats, ambients, pengen i despengen, mesuren, supervisen i ajusten tots els xicotets i imperceptibles detalls que fan que tot funcione... Tot una part invisible de la cultura que, no obstant això, existeix”. Després de Nadal arribarà la il·lustració de Cachete Jack (Nuria Bellver i Raquel Fanjul),  on en paraules de les autores, la proposta gira entorn de la unió de les persones, cadascuna autèntica per si mateixa. Respecte, diversitat i inclusió són els conceptes que hem treballat per a mostrar la capacitat de convivència que té la societat per a gaudir plenament de l'essència de l'ésser humà. La il·lustració de Luis Demano es col·locarà en primavera per fer-nos conscient de la importància de les coses simbòliques, en paraules de Luis allò simbòlic té una especial importància en com vivim els llocs que habitem. En com els transformem per a adaptar-los a les nostres necessitats materials i emocionals. La creació cultural depèn tant de la capacitat de disposar de recursos, com de la nostra voluntat de remoure sentiments i passions. Per això són tan importants els espais que cuiden el primer fent així possible el segon. Allò simbòlic té la capacitat de conciliar tots dos mons, a vegades tan irreconciliables, en un sol fotograma, en un fugaç so, en una única paraula. El curs tancarà, abans de gaudir de totes les il·lustracions a la façana, amb Virginia Lorente que en el seu treball volia reflectir tot el que succeeix a nivell cultural en el col·legi major Rector Peset, des del seu propi enclavament a Ciutat Vella, el mateix edifici ens va relatant la història de la ciutat i tota l'aportació de les diferents cultures, la muralla islàmica que travessa els seus fonaments, l’arc medieval que perdura, l'edifici del s. XVIII, i tot el que es genera en ell: conferències, concerts, debats, excursions, exposicions…un lloc on es viu i sobretot es comparteix. Per tant la idea ha sigut representar tota eixa vida, dinamisme i multiculturalitat amb una línia geomètrica, on el protagonista és el color. Les il·lustracions es varen presentar amb la presència d’Ester Alba, vicerectora de Cultura i Societat de la Universitat de València; Carles Xavier López, director del CMRPeset; Tomás Gorría, coordinador del projecte, i els artistes il·lustradors Virginia Lorente, Elías Taño y Luis Demano. Les obres es podran gaudir al llarg del tot el curs i fins a setembre de 2024 a les façanes del CMRPeset.
Comissariada per Xavier Giner, codirector de l’Arxiu  Valencià del Disseny, i Julio Vives, director d’Espai Corbat, de Caixa Vinaròs, l’exposició mostra el gran moment que va viure València a través del moble corbat des de finals del segle XIX i durant el primer terç del segle XX. Segons diuen ambdós comissaris, l’aparició del moble corbat va significar la transformació del taller tradicional d’ebenisteria en modernes fàbriques de producció seriada que donà lloc a la indústria valenciana del moble. I en segon lloc va suposar una transformació radical i completa de l’àmbit domèstic, ja que és el primer estil burgès que no pren les seues referències dels estils aristocràtics. El moble corbat va encarnar la modernització estètica en l’àmbit del mobiliari, de manera equivalent al modernisme en arquitectura. I finalment va suposar el triomf d’una certa racionalitat no sols en els aspectes constructiu i de producció, sinó també en l’estètic, en simplificar les línies, dotar de valor el buit, donar continuïtat a la línia i connectar amb els nous gustos, primer, de la burgesia urbana i, posteriorment, de les classes populars urbanes, que pogueren adquirir uns mobles de línies amables i lleugeres que dibuixaven siluetes que embellien els espais sense recarregar-los com ocorria amb el moble artesanal historicista. A més, el moble corbat valencià testimonia també el protagonisme de la dona, que emergeix com a força de treball en incorporar-se plenament a la seua fabricació i com a consumidora activa. L’èxit del moble corbat entre la burgesia i entre les classes populars urbanes dona compte d’aquest canvi del paper de la dona a la València del primer terç del segle XX.  El moble corbat valencià, que tant d’èxit va tenir a Espanya en el primer terç del segle XX, és fruit d’una cultura material industrial importada d’Àustria-Hongria a la fi del segle XIX. La tècnica i els dissenys desenvolupats per Michael Thonet i els seus fills (Hermanos Thonet) van ser seguits per altres fabricants de moble de Viena, com Jacob & Josef Kohn e Hijos de D. G. Fischel, tots amb major o menor influencia en el moble valencià que va incorporar aquesta cultura material a través del port.  Dones empaquetant mobles. Fotograma de la pel·lícula de Ventura Feliu (1929). La tècnica del corbat aplicada a la fabricació de mobles consisteix a calfar mitjançant vapor les barres de fusta de faig massís serrades amb la longitud necessària. Eixides dels tancs de vapor, les barres s’introdueixen en motles metàl·lics per donar-los la forma desitjada. La fusta roman en el motle fins que s’asseca i es refreda, i conserva així la forma. Després les peces s’uneixen amb caragols sense encolar. A València, des que José Trobat dipositara la primera patent de corbat en 1880 van aparèixer diversos industrials en el sector, com ara Salvador Albacar, Ventura Feliu, Joaquín Lleó i Luis Suay, els quals impulsaren la gran expansió del moble corbat en els anys 20 i 30 fins a la fundació de La curvadora valenciana en 1935. Tot això va suposar en el seu moment un assaig de modernització reeixida en el sector del moble en el context social i econòmic de la València del moment. L’exposició s’organitza en deu seccions. En la primera, la fàbrica com a centre de producció, es reprodueixen extractes d’una pel·lícula històrica de la fàbrica del fill de Ventura Feliu, de 1929, un bon exemple de com feien el moble corbat els homes i les dones a la València del primer terç del segle XX. Les dones no sols elaboraven la reixeta de seients i respatlers a la fàbrica o a casa, sinó que també feien els treballs de tintat, envernissat i empaquetat, i es reservava per als homes el corbat i l’ebenisteria. El segon apartat exposa la varietat formal de les cadires, que focalitza en el que es podria dir la batalla de les patents de traves, que va ser important en la primera dècada del segle XX. En tercer lloc es presenten els balancins (forma en moviment) en el seu vessant de manifestació de la continuïtat lineal, un principi bàsic del moble corbat i sens dubte un dels mobles corbats emblemàtics i populars de la indústria valenciana que té la característica estètica que amb les seues formes evoca la funció de moviment per a la qual està dissenyada. En el camp dels balancins, com en el de les cadires, es van registrar diverses patents en la primera dècada del segle XX. Els fabricants competien amb una diversitat de formes, des dels models més clàssics i sofisticats fins als més moderns, en els quals destaca una bona continuïtat lineal. Unes vitrines (sectors 4 i 5) contenen exemples de la versatilitat estètica del contraxapat, vehicle del modernisme decoratiu, i diversos catàlegs comercials de fabricants representats en l’exposició, que procedeixen de l’Arxiu Valencià del Disseny. Aquests catàlegs són documents històrics i testimonis de la diversitat de fabricants i la riquesa formal de la producció valenciana, més enllà de les còpies del moble de Viena. Una de les característiques de la producció de corbat és la diversitat tipològica. Tot un ventall de mobles elegants i pràctics per a la vida diària de la naixent burgesia, que podia dotar completament la seua llar amb mobles corbats. Les peces que s’exposen són certament antiguitats industrials que formen part del patrimoni cultural valencià. Aquesta diversitat es mostra en l’apartat sisé de l’exposició. En seté lloc es troba un conjunt de mobles amb tornejat i talla que exemplifica la influència del fabricant de Bohèmia Fischel en els dissenys més populars del moble valencià. En huité lloc apareixen els diferents seients amb funcions especials en els quals es connecta l’estructura amb la funció. Això ocorre, per exemple, amb subtipologies com les cadires per a piano (més altes que les normals), les cadires de barber amb reposacaps, les cadires de labor (més baixes), el moble per a xiquets (d’una grandària més reduïda, adaptat als seus destinataris) i també butaques d’escriptori, més confortables. En la part novena: créixer balancejant-se, es contrasten els balancins per a xiquets amb els models per a adults de les formes dels quals participen a escala, la qual cosa és una especialitat valenciana. En el camp del moble per a xiquets, a València abundaren els balancins. Aquestes són una especialitat local i molt popular, perquè a Viena no es feien de la mateixa manera. Els balancins per a xiquets valencians presenten la peculiaritat que habitualment tenen les mateixes formes que els balancins per a adults, amb una grandària reduïda, de manera que s’assemblen a maquetes dels grans, fets a escala. Finalment, a manera de conclusió, es mostren exemples de dues grans tendències de les quals es nodreix el corbat valencià: la derivada de tradició dels models de Hermanos Thonet i els seus seguidors en la segona meitat del segle XIX, quan la corba i el rínxol imperaven, i la moderna, ja amb influències de la Secessió vienesa, reflectida pel que al moble corbat es refereix en les cadires amb decoració geomètrica del restaurant i la cafeteria de l’Estació del Nord, de l’arquitecte Demetrio Ribes. La força d’aquesta tradició i de la cultura material que duu associada es mostra en la cadira moderna de Vicente García Miralles, que amb la tècnica de la fusta corbada evoca els models d’acer tubular dels arquitectes de la Bauhaus que van ser dissenyats en els anys trenta. L’exposició està organitzada per l’Arxiu  Valencià del Disseny i la Fundació Caixa Vinaròs, l’ha promoguda la Universitat de València i l’Escola Superior de Disseny de València, l’ha finançada l’Agència Valenciana de la Innovació i compta amb el suport del Centre Cultural de la Nau.
Es tracta d’una selecció de fragments de llibres, manuscrits i incunables que foren reciclats per tal de relligar altres posteriors. Sovint els llibres deteriorats s’utilitzaren per fer enquadernacions noves. Aquesta pràctica ha permès unir dos llibres diferents, un dels quals –sol ser el més antic– s’havia deteriorat per l’ús que se n’havia fet o perquè les condicions de conservació no eren les més adients. Arribats en aquest punt, hom decidí que no servien ja com a transmissors d’un text i decidiren reutilitzar-lo. Els llibreters, els enquadernadors, i també els seders, acudien al mercat de segona mà per tal d’aprovisionar-se d’aquests materials per a reciclar-los. Aquesta actuació ha fet possible que a la Biblioteca Històrica de la Universitat de València es troben llibres molt antics procedents de diferents contrades d’Europa, algunes de ben llunyanes. I així, entre els fragments identificats, s’ha localitzat un full pertanyent a un homiliari dels segles XI-XII, l’autor del qual és un dels pares de l’Església conegut amb el nom de Luculentius, que ha esdevingut el manuscrit més antic custodiat per la Universitat de València. Originari de l’àrea d’influència del monestir italià de Montecassino, s’ha identificat un llibre de sermons. Hi ha altres fragments que procedeixen d’Itàlia, d’Àustria i de França. En les relligadures de llibres s’empraren també fulls de paper procedents d’incunables, com palesen alguns dels llibres exposats. La Biblioteca Històrica ha pogut localitzar gràcies a aquesta exposició fins a sis incunables fragmentaris, l’existència dels quals era desconeguda. S’ha aprofitat l’avinentesa per mostrar fotografies de dos casulles procedents de la cartoixa de Valldecrist (Altura, l’Alt Palància) conservades en la actualitat als museus diocesà i capitular de Sogorb i a la Hispanic Society of America de Nova York. A l’interior de les susdites casulles, per tal de reblir la part destinada a allotjar el brodat, s’utilitzaren fulls de pergamí d’un manuscrit, de la darreria del segle XIV, amb la versió catalana del Brunetto Latini traduïda per Guillem de Copons. Les dues casulles exhibeixen fulls d’un mateix manuscrit, cosa que prova que foren brodades al mateix obrador.   La mostra es podrà visitar a la sala Duc de Calàbria de la Biblioteca Històrica, al Centre Cultural La Nau, fins al 7 d’abril de 2024.
Lucas Vallecillos (Barcelona, 1970) ha desenvolupat aquest treball a partir de la situació que pateixen a Senegal els talibés, xiquets preferentment de les zones rurals del país que són confiats pels seus familiars a les daares, escoles alcoràniques per a la seua educació religiosa.  Els talibés de les zones urbanes són els que pateixen les pitjors condicions, segons Cherip Diop, líder religiosos i lluitador per l’eradicació de l’explotació infantil a les daares: “Els pares no aporten gens de diners en efectiu, i els marabouts, mestres alcorànics de les daaras, a les ciutats no disposen de terres per a cultivar, i tampoc poden exigir als progenitors una aportació econòmica obligatòria perquè socialment serien sancionats per la comunitat. A més, encara que el marabout no tinga recursos per a alimentar a un xiquet no pot rebutjar el seu ingrés en la daara. Aquest és l’origen de la mendicitat”.  La situació en l’actualitat, segons Amnistia Internacional, en relació a la situació dels xiquets i xiquetes i els drets de la infància continua estancada, malgrat l’adopció pel govern d’un projecte de llei per a modernitzar l’educació alcorànica, el text proposat no ha sigut sotmès a votació parlamentària. La llei contribuiria a impedir la mendicitat forçada de xiquets i a protegir els drets de la infància en el sistema educatiu. El projecte de Codi de la Infància encara no havia sigut examinat pel govern.  Per la seua banda, el Comitè per a l’Eliminació de la Discriminació Racial de Nacions Unides en les diferents sessions celebrades a l’agost de 2023, valora la tasca realitzada per l’Estat per a modernitzar les escoles alcoràniques i lluitar contra l’explotació infantil no obstant, hi ha aspectes que continuen preocupant, com els abusos, maltractament i l’explotació a la que son sotmesos els xiquets i xiquetes. Així com el fet que el projecte de llei per a incloure les daares en el sistema educatiu no haja estat aprovat.  La mostra està conformada per 23 fotografies que reflecteixen la realitat quotidiana d’aquests xiquets i xiquetes.  Llicenciat en Geografia per la Universitat de Barcelona, i postgrau en fotoperiodisme per la Universitat Autònoma de Barcelona, Lucas Vallecillos és fotògraf professional des de l’any 2000, i està especialitzat en el reportatge de caràcter documental. Participa com a professor del Postgrau en Fotoperiodisme de la Universitat Autònoma de Barcelona.  Al llarg de la seua trajectòria ha realitzat un incalculable nombre de reportatges, que han aparegut en mitjans com National Geographic, GEO, Lonely Planet magazine, El País, El Periódico, El Mundo, Ashahi Shimbun, Altair, La Repubblica, The Guardian, The New York Times, The Wall Street Journal, i molts altres mitjans nacionals i internacionals. Ha rebut els premis de periodisme José Padrón Machín i el Pica d´Estats. L’exposició serà inaugurada a les 19 hores per Lucas Vallecillos, fotoperiodista i Carles Xavier López, director del Rector Peset. Estarà oberta al públic del 13 de desembre de 2023 al 4 de febrer de 2024, de dimarts a diumenge, d’11 a 19, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).
En el context del 25 de novembre, Dia Internacional de l'Eliminació de la Violència contra les Dones, aquest projecte expositiu, produït per la Universitat de València, està conformat per una àmplia selecció d'obres procedents dels fons patrimonials de les universitats públiques valencianes: Universitat d'Alacant, Universitat Miguel Hernández, Universitat Jaume I, Universitat Politècnica de València i Universitat de València i de diverses col·leccions privades (Pilar Citoler, Inelcom, DKV...). Comissariada per Semíramis González, l'exposició, que pot visitar-se en la Sala Acadèmia i la Sala Estudi General reuneix l'obra de 31 artistes: Concha Jerez, Estefanía Martín Sáenz, Sandra Gamarra, Alessandra Spranzi, Isabel Oliver, Nuria Rodríguez, Julia Galán, Maribel Domènech, Carmen Calvo, Doris Salcedo, María Carbonell, Gabriela Bettini, Núria Güell, Ana Teresa Ortega Aznar, M. Jesús González  / Patricia Gómez, Sanja Iveković, Mavi Escamilla, Sophie Calle, Ángela García Codoñer, Maruja Mallo, Ingrid Lozano, Soledad Marina, Vargas Isabel Villar, Marina Núñez, Hanna Jarzabek, María María Acha-Kutscher, Úrsula Ochoa y Päivi Koskinen. De tècniques molt diverses, hi ha fotografies, pintures, collages... totes han sigut creades per, a través de l'art, reivindicar una societat igualitària que protegisca a les dones. L'exposició s'ha presentat dijous 30 de novembre en una roda de premsa celebrada en la Sala Estudi General de La Nau de la Nau que ha comptat amb les intervencions de la vicerectora de Cultura i Societat, Ester Alba; la comissària de l'exposició, Semíramis González i l'artista María María Acha-Kutscher. L'exposició, que pren el seu títol d'un vers del poema 'Criatura múltiple' de la poeta valenciana María Beneyto, s'articula en quatre eixos temàtics que aborden les violències contra les dones des de diferents àmbits.  Cartell de l'exposició realitzat per Patricia Bolinches.  La vicerectora Ester Alba ha destacat que una de les fites més importants és que s'hagen reunit els fons de les cinc universitats públiques per llançar un missatge conta la violència masclista a través de l'art, "una pandèmia a la qual cal buscar una solució social i política” amb la qual les universitats no poden ser alienes. I ha guardat un minut de silenci pel que sembla l'últim cas de violència masclista, ocorregut a Sagunt on una dona ha sigut assassinada mentre la seua filla de 13 anys s'ha precipitat per una finestra. En paraules de la comissària de l'exposició, Semíramis González, "no hi ha millor àmbit que el de la Universitat per a donar cabuda a una exposició que persegueix protegir a les dones, que no som un col·lectiu, som la meitat de la població humana. És una qüestió de responsabilitat social i democràtica. Per açò l'educació i l'àmbit del pensament com és la universitat és fonamental per a avançar en una societat més igualitària". El recorregut de l'exposició arranca en la Sala Estudi General amb les seccions 'Acabar amb la violència de gènere' i 'Les dones no són arma de guerra', i prossegueix en la Sala Acadèmia amb 'Contra els estereotips sexistes' i 'Resiliència i supervivència'. El Claustre i la Sala Oberta acullen la instal·lació 'Indignades. María María Acha-Kutscher', que funciona com una continuació del missatge de l'exposició, amb una extensa selecció d'il·lustracions digitals que il·lustren l'activisme feminista. L'exposició s’inicia amb 'Acabar amb la violència de gènere'. En aquest espai trobem obres la lectura de les quals es pot fer des de la perspectiva de visibilitzar i denunciar la violència de gènere. Les obres ací presents parlen de violències masclistes de manera àmplia, algunes molt subtils. Espais que alberguen violències com les llars, la premsa, les normes socials que condemnen a les dones, o la petjada física de la violència, són algunes de les qüestions que llegim en les obres d'aquestes artistes. En concret es veuen les obres de les artistes: Concha Jerez, Estefanía Martín Sáenz, Sandra Gamarra, Alessandra Spranzi, Isabel Oliver, Nuria Rodríguez, Julia Galán i Maribel Domènech. En el següent àmbit 'Les dones no som armes de guerra', es dona protagonisme a un tipus de violència que pateixen les dones i que, sovint, se silencia pel context en el qual ocorre. En qualsevol conflicte armat, a més de la violència que pateix qualsevol persona, les dones pateixen un tipus de violència específica pel seu gènere: esterilitzacions forçoses, avortaments, violència sexual... Aquest àmbit intenta fer visible la perspectiva de gènere necessària a aplicar quan parlem de conflictes armats i guerres, i com aquests afecten d'una ragera diferenciadora a les dones a través de l'obra de Carmen Calvo, Doris Salcedo, María Carbonell, Gabriela Bettini, Núria Güell, Ana Teresa Ortega Aznar, M. Jesús González / Patricia Gómez. En la Sala Acadèmia 'Contra els estereotips sexistes' presenta una lectura d'obres molt diverses, la de les artistes, Sanja Iveković, Mavi Escamilla, Sophie Calle, Ángela García Codoñer, Maruja Mallo, Ingrid Lozano, que intenten conjugar-se a partir de la importància que té mostrar els estereotips sexistes en el camp visual. La moda, el cinema, la publicitat o l'art han servit per a reproduir un model irreal de dones, sovint lligat a una visió domèstica i tradicional o ben sexualitzant i cossificadora. D'aquesta manera, les obres ací incloses denuncien l'important que és trencar amb aqueixos estereotips sexistes en el visual per a ser capaços de subvertir-los i imaginar unes realitats més igualitàries per a les dones. Finalment, i front als tres àmbits previs, on es veu la violència contra les dones de múltiples formes (violència de gènere, sexisme i estereotips visuals, dones com a arma de guerra), 'Resiliència i supervivència' és l'espai dedicat a la resiliència i a la supervivència. Un espai per a la recuperació, per a reivindicar el camí de la superació de la violència i un futur més just i amable per a les dones. Les artistes presents en aquest àmbit: Soledad Marina, Vargas Isabel Villar, Marina Núñez, Hanna Jarzabek, María María Acha-Kutscher, Úrsula Ochoa i Päivi Koskinen ens parlen de diferents formes de curació i superació. Podem viure i ser supervivents és el missatge amb el qual es conclou el relat expositiu. A més, i en el marc d'aquest projecte expositiu, el Claustre i la Sala Oberta arrepleguen l'exposició 'Indignada. María María Acha-Kutscher'. L'obra d'aquesta artista, nascuda a Lima i nacionalitzada espanyola, se centra especialment en les dones: la seua història, les lluites per l'emancipació i la igualtat, i la construcció cultural de la feminitat. La seua obra compleix una doble funció: la de ser un producte artístic en si mateix, però també un instrument que servisca com a contribució a les demandes feministes.  Un xic contempla la instal·lació María María Acha-Kutscher. L'obra de l'artista ja està present en l'última de les seccions de l'exposició, en l'àmbit 'Resiliència i supervivència', però a través d'aquest espai la seua obra s'estén a través d'il·lustracions de gran format, que estan basades en fotografies de premsa i mitjans alternatius, i serveixen com un testimoniatge de les lluites feministes, així com del paper fonamental de les dones en els moviments socials. La instal·lació de la Sala Oberta reuneix una extensa selecció de dibuixos sobre els quals l'artista ha treballat durant els últims 10 anys, centrats exclusivament en mobilitzacions contra les violències masclistes a tot el món. L'objectiu és servir d'amplificador dels col·lectius i moviments feministes de base, que no solament estan lluitant pels nostres drets, sinó també per les nostres vides. CRIATURES MÚLTIPLES: PROGRAMA DE MEDIACIÓ En el marc de les exposicions ‘Art contra la violència de gènere. Tantes dones en una mateixa’ i ‘Indignades. María María Acha-Kutscher’, s'han programat una sèrie d'activitats encaminades a construir experiències dins dels espais del centre cultural. Amb elles es pretén obrir pas a coneixements i significats a través de processos comunicatius en diàleg amb altres metodologies i pràctiques artístiques. El programa de mediació ofereix múltiples mirades amb les quals llegir i activar les peces de les exposicions: activacions des de la paraula, amb el recital escènic de la poeta Elsa Moreno; des de la dansa i el moviment, amb l'acció de Paula Pachón; des de la performance, amb les propostes de Blanca Matías; o des del cinema, en una activitat en col·laboració amb la Facultat d’Història de la Universitat de València. La comunicadora cultural, autora i activista feminista i LGTBI+ Eugenia Tenenbaum, participarà també del programa d'activacions amb la conferència “Una historia del arte con perspectiva feminista”, presentada per la comissària Semíramis González. Criatures múltiples inclou la realització de visites comentades gratuïtes per a públic general i grups escolars, en les quals l'equip de mediació acompanyarà a les persones participants durant una visita amb la qual activar la reflexió, l'acció i l'experimentació a partir de les obres que formen part de les exposicions. En les visites comentades al públic general, es dona continuïtat a la idea que existeixen múltiples formes des de les quals visitar les exposicions, amb recorreguts que aborden diferents lectures possibles i intentat construir al costat dels assistents l'experiència de la visita. Les visites escolars estan dissenyades per a grups d'estudiants de Secundària, Batxillerat i Cicles Formatius acompanyats de responsables del centre educatiu. Es parlarà d'identitat i diversitat, violències masclistes, dones i cures, construcció d'identitats de gènere en els mitjans de comunicació, etc. Per a més informació i horaris sobre les diferents activacions i visites comentades en UVCultura. Les visites escolars i les concertades per a grups, se sol·licitaran a través de voluntariat.cultural@uv.es i el telèfon. 96 3531076
L’exposició, comissariada per l’acadèmic Josep Palomero i dissenyada per l’estudi Espirelius, està distribuïda en tres parts. En la primera, el públic, a través d’uns panells, fa un recorregut històric per la llarga successió dels exilis valencians. S’exhibixen objectes que remeten a l’exili com ara maletes, mantes, espardenyes o mocadors. Molts d’estos objectes apareixen en la reproducció de dos fotografies que pengen de les parets: una d’Agustí Centelles, que retrata el pas dels exiliats de la Guerra Civil del 1936-1939 per la frontera de França, i l’altra de Biel Aliño, que mostra l’eixida dels refugiats ucraïnesos cap a Polònia. En esta primera part, també es ressenya la contribució de l’exili de gran part del món de la cultura valenciana a la seua projecció internacional, especialment en els camps de la música, l’art, l’arquitectura i la medicina. Geografies de l’exili El segon tram de l’exposició ens transporta a les geografies de l’exili valencià després de la Guerra Civil: el nord d’Àfrica, França, Europa del Nord, Europa de l’Est, Amèrica Llatina i la Unió Soviètica. En este punt del recorregut, la mostra destaca el paper de la Casa Regional de Mèxic i la Casa Regional de París perquè els escriptors valencians pogueren mantindre la seua activitat. Instal·lats en diferents països d’acollida, molts dels valencians exiliats van poder participar en diverses iniciatives de caràcter associatiu que els van permetre mantindre vius els lligams emotius i culturals que els unien a la seua pàtria enyorada. El valencià va ser un dels elements que la majoria dels escriptors exiliats van conservar en les publicacions de revistes com ara Levante, Senyera, Mediterrani, Quaderns de l’Exili, La Nostra Revista, Pont Blau, Ressorgiment de Buenos Aires i Terra Valenciana de Montevideo, en les quals van tindre l’oportunitat d’expressar-se en la seua llengua. La part central de l’exposició correspon plenament a la tasca dels autors valencians. En la llista de la cinquantena d’escriptors exiliats que l’Acadèmia recorda en la mostra, es troben Angelí Castanyer Fons, Josep Castanyer Fons, Carles Esplà, Emili Gómez Nadal, Gaetà Huguet Segarra, Juli Just Gimeno, Artur Perucho Badia, Francesc Puig Espert, Max Aub Mohrenwitz, Juan Chabás i Juan Gil-Albert, entre altres. Dels títols mostrats, hi ha El País Valencià i els altres i Diaris i records, d’Emili Gómez Nadal; Miratge, d’Angelí Castanyer; Hortolans, de Francesc Puig Espert; La gallina ciega, de Max Aub; Valentín, de Juan Gil-Albert, i Zarabanda franquista, d’Òscar Esplà Rizo. Per a donar a conéixer qui era cadascun dels escriptors, se n’ha confeccionat una ressenya biogràfica i bibliogràfica en format audiovisual. Documentals sobre l’època Una part important del contingut de l’exposició són els vídeos que mostren alguns fets relacionats amb esta etapa històrica. Així, es projectaran els documentals Exiliats del 1939 i ara, de Juli Esteve; L’últim tren a Bouarfa, de Rosa Brines; La batalla del Varsòvia, d’Àlvar Martínez i Juli Esteve, i Félix Candela. Palacio de los Deportes de México (1968), d’Onnis Luque. A més, s’ha creat un vídeo en el qual la presidenta de l’AVL, Verònica Cantó, i els acadèmics Immaculada Cerdà, Artur Ahuir, M. Àngels Francés, Carme Manuel, Vicenta Tasa i Josep Palomero reciten una selecció de poemes d’alguns autors homenatjats. L’acompanyament musical correspon a diverses peces dels compositors valencians exiliats Òscar Esplà Triay i Carlos Palacio, que van ser interpretades per Maria López Belarte, al piano, i Maria Fernández Castillo, al violoncel, durant l’obertura del curs acadèmic de l’AVL. Cartells, cartes i obra pictòrica Entre els objectes que s’exposen, destaquen l’escultura La mexicanita i la serigrafia Valencia a México, d’Antonio Ballester. El públic també tindrà l’oportunitat d’admirar les obres pictòriques de Ricardo Bastid Peris Campo de refugiados i El adiós.  La Universitat de València, a través de l’Área de Patrimoni i la seua col·lecció Martínez Guerricabeitia, ha cedit les obres Grupo de presos i Presos charlando, de Josep Manaut Viglietti; Dones, de la sèrie «L’exili 1939», d’Antoni Miró, més Pax americana, de Josep Renau, Sabio pensando II, d’Antonio Bernad, Mendigos, d’Ángeles Ballester, i Metamorfosis, de Julián Pacheco Arroyo. La Biblioteca Valenciana ha cedit per a l’exposició els títols ¿Por qué callaron las campanas? (1953), de Virgilio Botella Pastor; La isla del río (1971), de Josep Bolea; La poesia catalana fins a la Renaixença (1954), de Joan Fuster; Ardiente desnacer: testimonio poético (1943), de Bernardo Clariana; La muerte en las manos (1956), de Julián Gorkin, i El hombre colectivo (1969), de Ricardo Orozco Muñoz, entre altres. Fruit de la col·laboració amb la BV, també es mostraran un cartell de falla de Josep Renau (1961) i un grup de postals de les falles plantades a Mèxic entre 1962 i 1969. Des de la Casa Museu Blasco Ibáñez i la Fundació Vicente Blasco Ibáñez s’han cedit exemplars originals d’España con Honra. Exposició itinerant fins al febrer del 2024 Com en anys anteriors, s’ha confeccionat una exposició itinerant, que va iniciar el recorregut el passat 20 d’octubre en la Casa de la Cultura d’Alzira i que rodarà per tota la Comunitat Valenciana fins al 29 de febrer del 2024. La mostra està formada per dotze panells que expliquen la tragèdia que va afectar els milers i milers de ciutadans que van haver d’abandonar el país en busca d’asil per por de la repressió subsegüent al desenllaç de la Guerra Civil del 1936-1939. Estes dos exposicions formen part de les activitats que l’Acadèmia ha organitzat amb motiu de la celebració de l’Escriptor de l’Any 2023, entre les quals destaca el cicle de conferències al voltant de l’exili valencià. Durant els últims mesos, el Centre Cultural La Nau ha acollit les xarrades de Marta Pessarrodona, Irene Ballester i Lluís Meseguer. L’última tindrà lloc el dimarts 21 de novembre, a càrrec del crític d’art Manuel García.  L’Acadèmia ha editat una guia didàctica, Escriptors valencians exiliats del 1939. L’últim exili valencià, preparada pel professor i escriptor Pasqual Mas i Usó. La guia està destinada, principalment, a l’alumnat de l’etapa educativa de Batxillerat. La institució també ha publica el còmic La cançó del bedoll. Una família en l’exili, amb guió de Vicente Muñoz Puelles i dibuixos de Daniel Olmo. L’última novetat és la coedició amb la Institució Alfons el Magnànim del llibre El País Valencià i els altres (la 1a edició és de 1972), d’Emili Gómez Nadal, intel·lectual valencià compromés políticament que va viure exiliat a França des de l’any 1939 i fins a la fi dels seus dies.
En l'acte participaren els comissaris de l'exposició, el catedràtic d'Estètica i Teoria de les Arts de la Universitat de València, Anacleto Ferrer, i l'artista Artur Heras, grans coneixedors de l'obra de l'artista; Andreu Alfaro, fill de l'artista i director de la Col·lecció Andreu Alfaro, i la vicerectora de Cultura i Societat de la Universitat de València, Ester Alba.   El catàleg, que recrea un quadern amb tapes de cartó i enquadernat amb cuquet, es compon d’una selecció de 120 pàgines extretes dels quaderns personals i inèdits que guardava l'artista des de final de la dècada dels seixanta i arreplega uns 80 dibuixos. “Cal destacar que cadascun dels capítols i fulls del catàleg s'organitzen en relació amb l'associació de formes i no des d'un punt de vista cronològic”, assenyala Anacleto Ferrer, comissari de l'exposició.   En aquests quaderns, que mai havien sigut publicats ni exhibits, Andreu Alfaro feia anotacions de lectura, redactava pensaments personals, realitzava esborranys de cartes, traçava dibuixos de tota classe, suggeria projectes per a les seues escultures i proposava un llistat d'obres per a exposicions que poguera dur a terme.   “En aquest catàleg s'explica quin tipus de material apareix en els quaderns, al costat d'un índex analític exhaustiu on s'explica la procedència de cadascuna de les pàgines”, conclou Anacleto Ferrer.   El catàleg s'inicia amb un pròleg de la rectora de la Universitat de València, Maria Vicenta Mestre, juntament amb un article dels comissaris de l'exposició. A més, inclou fotografies personals de l'artista i de l'exposició que s'ha pogut visitar a La Nau i que ha rebut prop de 7.000 visites. L'acte del dilluns acabarà amb una última visita a aquesta exposició guiada pels comissaris.
Patrocinada pel Programa Friends of Thoreau de l'Institut Franklin i la Fundació General de la Universitat d'Alcalá (FGUA), l'exposició naix de la tasca de l'agència We Animals Media, fundada el 2019 per la premiada i mundialment coneguda Jo-Anne McArthur, principal representant del “fotoperiodisme animalista”, i reuneix el treball de díhuit professionals de la fotografia que han documentat les condicions de vida i mort dels animals en granges, escorxadors, laboratoris, circs, zoològics i altres llocs on són utilitzats com a recursos o entreteniment.  A l'escassa sostenibilitat d'aquestes pràctiques (palesa, per exemple, en la innegable contribució de les granges industrials – especialment les no sotmeses a Millores Tècniques Disponibles – a la contaminació de les aigües, els sòls i l'atmosfera, així com al calfament global), se suma la sistematització del sofriment dels animals, inherent al manteniment d'hàbits i costums que minimitzen costos d'explotació.  El resultat de tot això, segons explica la responsable d’aquest projecte, la professora de la Universitat de València, Claudia Alonso, és el denominat “Antropocè”, això és, una nova era marcada per la incessant activitat humana en detriment del planeta i del medi ambient.   Aquesta mostra organitzada a València pel Vicerectorat de Cultura i Societat, i el Grup d'investigació Cultures Literàries i Visuals de l'Animal (CULIVIAN), llança llum sobre el qual roman fora de la visibilitat pública, sobre els costos ètics i morals d'aquestes pràctiques.  L’exposició es complementa amb la visita i conferència impartida per la pròpia McArthur, el dia 29 de novembre, en el marc del congrés internacional The Factual Animal: Audiovisual Representations of Real Other-than-Human Animals, que tindrà lloc  tindrà lloc a la Facultat de Filologia, Traducció i Comunicació de la Universitat de València entre el 29 de novembre i l'1 de desembre. Aquest congrés està coorganitzat pel Projecte CIGE/2021/100, atorgat a CULIVIAN per la Conselleria dEducació, Universitats i Ocupació, el Departament de Filologia Anglesa i Alemanya i el Departament de Filologia Francesa i Italiana de la Universitat de València.  Els fotògrafs que han participat en la mostra són Jon Amad, Daniel Beltrá, Adam Dean, Aitor Garmendia, Aaron Gekoski, Britta Jaschinski, Lissy Jayne, Konrad Lozinski, Selene Magnolia, Jo-Anne Mc Arthur, Kristo Muurimaa, Adam Oswell, Carlota Saorsa, Andrew Skowron, Timo Stammberger, Luis Tato, Jan Van Ikjen i Gav Weathley.  L'entrada a exposició és gratuïta i es pot visitar de dimarts a dissabte de 10 a 14 hores i de 16 a 20 hores, i els diumenges i festius de 10 a 14 hores.
A la inauguració i posterior recorregut, que s’ha iniciat a la Biblioteca de Ciències Eduard Boscà, han assistit la vicerectora de Cultura i Societat de la Universitat de València, Esther Alba; el delegat d’Estudiants, Marcos Durá; la comissària de l’exposició, Alba Braza; la jurat Teresa Millet, els i les artistes i representants dels equips deganals del campus així com també professorat i personal que ha col·laborat en les obres d'alguna manera. Fins al 2 de novembre, al campus de Burjassot, es podran visitar les obres d'Art al Quadrat, Voces que cuidan, Micaela Maisa, Valentina Alvarado Matos, Sara Torres i Laura Marte; i del 27 d’octubre al 24 de novembre, al campus de Blasco Ibáñez s’exhibiran les obres d'Amanda Moreno, Maria Amparo Gomar Vidal, Rayito Mcqueen i Fast Topaz, Marta van Tartwijk, Miriam del Saz i Chiara Sgaramella (La Nómada taller) i Veïna. Art Contemporani de Proximitat (Verónica Francés i Alfonso Segura). Les persones assistents a la inauguració en Burjassot han realitzat una visita guiada per la comissària de la Mostra, Alba Braza, acompanyades dels artistes de les obres, que han explicat les seues creacions i que enguany destaquen per la diversitat de formats utilitzats, no sols visuals sinó també sonors. Els temes al voltant dels quals s'ha articulat la Mostra inclouen el biaix de gènere i classista dels diccionaris més emblemàtics; la feina imprescindible del personal de neteja del campus de Burjassot transportada a una passejada sonora amb il·lustracions dins l'àmbit de la mediació cultural; l’òptica, l’art i l’epistemologia; cuques de llum que tracen un viatge sonor; sexualitat animal i binarisme heterosexual; memòria, feminisme i espai públic; crisi ecològica i medi ambient; i actituds crítiques front als dogmes majoritaris. Aquesta vint-i-sisena edició de la Mostra rebla la necessitat i la importància de la col·laboració dels diferents col·lectius de la Universitat per poder dur-la a terme, com ara l'assessorament de Mercedes Quilis, professora de Llengua Espanyola de la Facultat de Filologia, Traducció i Comunicació; d’Elena Llamas Aliaga, il·lustradora; de Mabel Fuster, María del Pilar Martínez, María Dolores Muñoz, Estela Cerverón, Pilar Lafuente, Jennifer Pradillo i Araceli Ruiz (personal de neteja); de Josep Lluís Barona, catedràtic d’Història de la Ciència; de la Biblioteca d’Humanitats Joan Reglà, etc., i del personal tècnic i de manteniment dels campus. El jurat que ha seleccionat els dotze projectes estava format per Alba Braza, comissària de la Mostra; Esther Alba, vicerectora de Cultura i Societat de la Universitat de València; Teresa Millet, doctora en Història de l'Art i especialista en Conservació; i Carlos Almela, professional de mediació i gestió culturals en pràctiques artístiques col·laboratives i permacultura.  La Mostra art públic / universitat pública és una convocatòria de la Universitat de València impulsada per la Delegació d'Estudiants mitjançant el Servei d’Informació i Dinamització (Sedi) i que compta amb la col·laboració del Vicerectorat de Cultura i Societat, així com també dels serveis i personal dels campus on té lloc. Per deixar registre de les instal·lacions efímeres que han format part de la Mostra art públic / universitat pública cada any, en acabar l’exposició s'edita un catàleg. Des de 2003, a més, els catàlegs estan disponibles en línia.
La inauguració serà a les 12:00, a la Biblioteca de Ciències Eduard Boscà, al campus de Burjassot, on la Mostra acollirà les obres d’Art al Quadrat, Voces que cuidan, Micaela Maisa, Valentina Alvarado Matos, Sara Torres i Laura Marte. Pel que fa al campus de Blasco Ibáñez, la Mostra s’activarà el 27 d’octubre i s’exhibiran les intervencions d’Amanda Moreno, Maria Amparo Gomar Vidal, Rayito Mcqueen i Fast Zopaz, Marta van Tartwijk, Miriam Del Saz i Chiara Sgaramella (La Nómada taller), i Veïna. Art Contemporani de Proximitat (Verónica Francés i Alfonso Segura).  La Mostra, comissariada per Alba Braza, ha seleccionat aquestes dotze propostes, específicament projectades per als espais on s’instal·len, amb la pretensió de posar en contacte la comunitat universitària amb el seu entorn i convertir les obres en detonadores d’altres sabers transversals. Aborden temàtiques com la memòria històrica, la sostenibilitat ambiental, la visibilitat de les dones a la història de la ciència, la igualtat de gènere i la diversitat sexual.  La Mostra art públic / universitat pública és una activitat de la Universitat de València que impulsa la Delegació d’Estudiants, organitza el Servei d’Informació i Dinamització (Sedi) i que compta amb la col·laboració del Vicerectorat de Cultura i Societat, així com també dels serveis i personal dels campus on té lloc.
L’exposició, que es podrà visitar a la Sala Estudi General del Centre Cultural La Nau fins al pròxim 5 de novembre, ha sigut presentada aquest dijous per la vicerectora de Cultura i Societat de la Universitat de València, Ester Alba, el comissari de la mostra i el mateix Sebastián Freire. També s’ha comptat amb la presència de l’artista multidisciplinària Dorian Wood -imprevisible, autodeterminada de gènere fluid femme i amb un estil singular i emocional-, que amb motiu d’aquesta mostra oferirà un concert al claustre de La Nau, a les 21 hores.   La vicerectora ha remarcat la necessitat de continuar impulsant la tasca de la Universitat com a espai de debat i reflexió crítica “sobre les qüestions que formen part del pensament viu del nostre temps, com ara repensar els estereotips i construccions de la mirada que assignem al cos, basada en prejudicis que no atenen la pluralitat de ser i esdevenir”. En aquest sentit, Alba ha valorat molt positivament el treball de Sebastián Freire sobre el cos, “des de la subtilesa del seu objectiu, amb mirada indagadora i una delicada capacitat que retorna als cossos de les persones retratades el seu estat de bellesa i de veritat, més enllà de tota classe d’imaginaris col·lectius”. A través de 48 fotografies produïdes a gran format Freire explora el cos, postulant-lo com espai d'operacions, d'inscripció i de marcatge, seguint la línia de pensament que ocupa el fotògraf des de fa anys. Les imatges han estat preses majoritàriament en estudi i, encara que alguna d’elles ja ha participat en mostres o s’ha publicat en la premsa argentina, la majoria són inèdites. La vicerectora Ester Alba ha tancat la seua intervenció recordant que la difusió de valors com ara la justícia social o la lluita per la igualtat d’oportunitats ocupen un lloc central en la tasca de la cultura universitària i la seua missió, “reforçant la visió integral del nostre estudiantat i la nostra ciutadania, com a membres d’una societat amb un pensament crític, que lluita per la transformació social”. L’exposició ha estat produïda pel Vicerectorat de Cultura i Societat i el Centre Cultural La Nau, en col·laboració amb el Programa MSCA - RISE de la Unió Europea i es pot visitar gratuïtament a La Nau de dimarts a dissabte, de 10 a 14 i de 16 a 20 hores, i diumenges i festius, de 10 a 14 hores.     També es poden reservar visites guiades gratuïtes a través del servei de voluntariat cultural de la Universitat, contactant al telèfon 9635 31076 o enviant un correu electrònic a visites.guiades@uv.es.  El cos, esdeveniment i espai d’operacions  El fotògraf i artista argentí Sebastián Freire va nàixer a Buenos Aires el 1973, on va estudiar Fotografia i Ciències de la Comunicació en la Universidad de Buenos Aires. Les seues mostres fotogràfiques han recorregut diversos països del continent europeu i llatinoamericà, com ara Berlín, Roma, Còrdova, Panamà o Buenos Aires.   Amb ‘Cossos sense Patró. Fotografies de Sebastián Freire’ l’artista ens acosta a través de les seues fotografies a la idea del cos, no com una cosa o una dada, ni tampoc com mera construcció social; és un esdeveniment, un esdeveniment polític al qual s’acosta amb una mirada que traspassa convencionalismes, amb un ull que no jutja, sinó que juga, eleva i que troba la bellesa fora del patró blanc, heteronormatiu i capacitista. Per la seua banda, els seus models posen en una afirmació de si mateixos, com a un acte vital d’autoafirmació, una desfilada de l’orgull a l’estudi que esdevé la llar de les mostres. Amb tots aquests ingredients, Freire planteja preguntes com ara “què és un cos marcat?” o “de quina índole són les marques que un cos porta?”, ja que, en definitiva, si el cos és el primer lloc de l'expressió és també l'espai de les inscripcions més primàries: gènere, raça, classe.
La mostra, que es podrà visitar a la Sala Acadèmia del Centre Cultural La Nau fins al pròxim 12 de novembre, ha sigut presentada aquest dijous per la vicerectora de Cultura i Societat de la Universitat de València, Ester Alba i els comissaris de l’exposició.  Amb més de 150 peces entre dibuixos, escultures, fotografies, esbossos escultòrics i quaderns de dibuix ‘Andreu Alfaro. Dibuixar l’espai’ proposa un recorregut pel procés creatiu de l’artista, on es va descobrint la seua passió per la forma, guiada sempre pel dibuix i representada en diverses facetes: el dibuix, la fotografia, la pintura i, finalment, l’escultura, per la qual serà conegut i reconegut internacionalment.  La vicerectora ha destacat el caràcter d’Alfaro com a “artista autodidacta, lector incansable, viatger atent al món del seu temps i ciutadà compromès amb els valors de la llibertat, la democràcia, amb el seu país i la seua cultura”. En aquest sentit, el comissari Heras ha recordat: “Alfaro no treballava l’abstracció, sinó que les seues peces arranquen des d’una vivència molt vinculada amb la connexió amb la vida quotidiana”. Així mateix, ha remarcat la “fascinació” d’Alfaro pel cos humà, “que plasma de forma permanent a la mostra tant com a dibuix sobre paper com amb les escultures”.   “El dibuix d’Alafaro és elegant, subtil, obert, amb traços molt suggeridors. És la principal forma d’expressió i comunicació de l’artista”, ha assenyalat el professor Ferrer, ressaltant la faceta escultòrica d’Alfaro “com una necessitat física que naix quan arriba a l’extrem del paper; una necessitat de continuar dibuixant en l’espai”. En definitiva, com ha expressat la vicerectora, “L’obra d’Alfaro és universal, canviant però coherent, on la simplicitat de formes s’alia amb la complexitat espacial per a centrar-se en l’emissió de missatges que interpel·len sempre a qui la contempla”.  L’exposició ha estat produïda pel Vicerectorat de Cultura i Societat, el Centre Cultural La Nau i l’Ajuntament de Gandia, en col·laboració amb l’Espai Alfaro. Després del seu pas per la Casa de la Cultura Marqués de González de Quirós de Gandia, coincidint amb el 40 aniversari de la Universitat d’Estiu, la mostra arriba a La Nau incorporant nous elements i peces per a completar la visió pel trajecte professional i vital de l’obra d’Alfaro. El taller de l’artista: sala de màquines del procés creatiu Per a Alfaro, el taller representa la “sala de màquines” del procés creatiu; és l’espai on imagina, dibuixa, projecta i executa les seues obres. La seua manera de treballar i donar forma a les seues peces cobra sentit ací a partir de tres elements claus per a l’artista: la seua biblioteca, els seus quaderns de treball i, finalment, les maquetes. Com a bon lector, Alfaro acumula una bona biblioteca amb llibres de totes les disciplines que alimenta la seua curiositat i impulsa gran part de les seues obres. D’aquesta curiositat insaciable donen compte també els seus quaderns de treball, on afloren les seues cavil·lacions personals, anotacions de lectures, esbossos d’escultures… Entre el centenar que l’artista va conservar s’exposen per primera vegada una àmplia selecció amb aquesta mostra. És com a escultor vocacional la seua faceta més reconeguda internacionalment. En els processos previs a la construcció d’una escultura de mitjà o gran format, l’enorme quantitat de dibuixos i maquetes que l’artista deixa darrere abans de donar forma definitiva, conformen un xicotet univers d’experiments materials, laboratori i provatures d’escala que adquireixen, com l’esbossat dels quaderns, rellevància estètica substantiva.  L’exposició es pot visitar a La Nau de dimarts a dissabte, de 10 a 14 i de 16 a 20 hores, i diumenge i festius, de 10 a 14 hores. L’entrada és lliure. També es poden reservar visites guiades gratuïtes a través del servei de voluntariat cultural, contactant al telèfon 9635 31076 o enviant un correu electrònic a visites.guiades@uv.es.
“Signes de Puntuació” és el projecte expositiu que aborda en forma de retrospectiva els 26 anys de vida del Premi de Pintura de la Fundació Mainel. La mostra es podrà visitar des de hui fins al 29 d'octubre en la Sala Martínez Guerricabeitia. Comissariada per Jorge Sebastián i Inma Zarranz, el recorregut que proposa aquesta retrospectiva ofereix un retrat de la pintura emergent de les últimes dècades, a més d'una selecció de les obres reconegudes per aquest guardó des de la seua primera edició, en 1998. D'aquesta manera, punteja un recorregut per la pintura jove dels últims temps, amb tota la seua diversitat de tendències, estils o tècniques, tan extrema com sol ser en aquesta mena de convocatòries col·lectives. El Premi de Pintura de la Fundació Mainel, que començava dins de l'àmbit valencià en el marc d'una jove fundació i ONGD, s'ha convertit progressivament en el guardó privat de trajectòria més consolidada en la Comunitat Valenciana, i fa ja temps que gaudeix de repercussió nacional. El president de la Fundació Mainell i co-comissari de l'exposició, Jorge Sebastián, ha recordat com l'any 1998 una jove ONGD valenciana “es llançava a organitzar la primera edició del seu Premi de Pintura”, amb l'objectiu d'impulsar a artistes menors de 35 anys “en el difícil trànsit dels seus anys formatius i universitaris a la professionalització i el mercat d'art”. En aquest sentit, el director d'activitats de la Col·lecció Martínez Guerricabeitia, José Martín, ha assenyalat el “suport i impuls” de joves artistes com a objectiu compartit amb la Fundació. “Precisament, la sala on es presenta l'exposició està relacionada amb un projecte similar, la Biennal Martínez Guerricabeitia, iniciada uns anys abans, en 1990, per la Universitat de València”, explicava Martín, al temps que expressava el seu desig que la presentació en La Nau “impulse el Premi i facilite que més persones contemplen aquestes obres i coneguen als seus autors". 26 edició del Premi de Pintura Fundació Mainel La mostra “Signes de Puntuació” serà igualment la presentació davant el públic de l'obra guanyadora de la 26 edició del Premi de Pintura de Mainell, que enguany ha correspost a María Tena Torres per la seua obra “Segona aproximació”, a més de les deu seleccionades pel jurat. Així mateix, l'exposició recull una selecció de les obres premiades en les 25 edicions anteriors. Igualment, el jurat de la vint-i-sisena edició del Premi Nacional de Pintura Fundació Mainel ha reconegut amb dos accèssits a Diego Carmona i Lucía Moya, junt amb huit esments d'honor per a Laura Hernández, Marina Marco, Antonio Molina, Pablo Pérez, Ángel Peris, Sergio Rocafort, Cecilia Sebastián de Erice i Estefanía Serrano.
‘Foc a la biblioteca. Llibres que van incendiar l’Europa de les Llums’ és un projecte organitzat per la Biblioteca Històrica i el Vicerectorat d’Investigació, en col·laboració amb l’Institut Francés, la Reial Societat Econòmica d’Amics del País de València i la Societat Bibliogràfica Valenciana Jerònima Galés. Per la seua banda, ‘Signes de Puntuació. Passat i present en el Premi de Pintura de la Fundació Mainel (1998-2023)’ és una iniciativa de la Col·lecció Martínez Guerricabeitia de la Fundació General de la Universitat i la Fundació Mainel. Finalment ‘Les métiers’ recull treballs del concurs fotogràfic ValenciaPhoto en la seua edició de 2023. La programació ha estat presentada aquest dijous per la vicerectora de Cultura i Societat de la Universitat de València, Ester Alba; i els comissaris de les tres exposicions (Nicolás Bas Martín, Jorge Sebastián Lozano i Nicolás Llorens). ‘Foc a la biblioteca’ Per primera vegada s’exposen alguns dels llibres prohibits més emblemàtics del segle XVIII francés que van contribuir a la gènesi de les democràcies modernes. Obres de contingut polític, religiós i literari, entre les quals es troben textos i gravats de caràcter eròtic. La combinació de llibres, censurats i perseguits en la seua època, amb fotografies artístiques en blanc i negre del fotògraf hispanofrancés Pedro Hernández, propicien un diàleg amb un clar missatge: la prohibició genera fascinació. Entre les obres exposades destaca el pla de Turgot de la ciutat de París, alguns exemplars de l’Encyclopédie, obres de la marquesa de Pompadour o la raríssima edició en paper blau amb les obres completes de Voltaire. ‘Foc a la biblioteca’ convida a conèixer una selecta mostra d’obres rescatades de l’Enfer de les biblioteques i a reflexionar sobre el llegat intel·lectual dels protagonistes il·lustrats del segle XVIII, amb l’esperança que la seua filosofia servisca d’inspiració per a afrontar els reptes i desafiaments de l’Europa actual. La mostra es podrà visitar a la sala Duc de Calàbria de la Biblioteca Històrica, en el Centre Cultural La Nau, fins al 26 de novembre de 2023. ‘Signes de puntuació’ ‘Signes de Puntuació. Passat i present en el Premi de Pintura de la Fundació Mainel (1998-2023)’ presenta, en primer lloc, l’obra guanyadora i deu seleccionades en la 26a edició del Premi de Pintura Mainell. A més, recull una selecció de les obres premiades en les 25 edicions anteriors del Premi, que va començar dins de l’àmbit valencià, però ja fa temps que gaudeix de repercussió nacional. D’aquesta manera, realitza un recorregut per la pintura jove d’aquestes últimes dècades, amb tota la seua diversitat de tendències, estils o tècniques, tan extrema com és en aquesta mena de convocatòries col·lectives. El jurat de la 26ª edició del Premi Nacional de Pintura Fundació Mainell va declarar a María Tena Torres (València, 1990) guanyadora d’aquesta edició per la seua obra ‘Segunda aproximación’. Així mateix, va reconèixer amb dos accèssits a Diego Carmona i Lucía Moya. També va concedir huit esments d’honor a Laura Hernández, Marina Marco, Antonio Molina, Pablo Pérez, Ángel Peris, Sergio Rocafort, Cecilia Sebastián de Erice i Estefanía Serrano. L’exposició podrà visitar-se a la Sala Martínez Guerricabietia fins als 29 d’octubre. ‘Les métiers’ Finalment, ‘Les métiers’ recull les propostes del concurs fotogràfic ValenciaPhoto en l’edició de 2023. El festival, d’àmbit europeu, pretén involucrar tota la societat del continent en la cerca de la pau a través del lema UTOPIA.EU. En la iniciativa es donen cita fotògrafs amb llarga experiència i també joves avantguardistes que tracten de fusionar diverses arts a través de la fotografia. El festival ValenciaPhoto se celebra amb la finalitat de fusionar les diferents arts a través de la fotografia com a metàfora de la unió dels diferents pobles que habiten a la Unió Europea. Compta amb el suport de la Universitat de València, l’Ajuntament de València, la Generalitat, l’Institut Francés, l’Institut Cervantes, galeries d’art, col·laboradors privats relacionats l’art i la fotografia, i els consolats de Lituània, França i Ucraïna. L’exposició s’inaugura el 15 de setembre i romandrà a la Sala de Bigues del Centre Cultural La Nau fins al 22 d’octubre.
La iniciativa vol recordar el seu esforç en defensa del patrimoni i reivindicar la figura d’un home mereixedor dels honors reservats als benefactors del patrimoni públic. El recorregut per la trajectòria d’aquest prestigiós historiador, que va ser bibliotecari i numismàtic, fa palès l’especial deute de gratitud que la cultura valenciana té contret amb ell. Entre el 21 de juny i el 3 de setembre, la sala Duc de Calàbria del Centre Cultural La Nau albergarà una selecció d’unes quaranta peces: llibres, premsa, fotografies i documents d’arxiu que subratllen la rellevància que Felip Mateu va tenir en la vida cultural i universitària de València. En la inauguració, celebrada aquest dimecres, han intervingut el vicerector d’investigació, Carlos Hermenegildo Caudevilla; la directora de la Biblioteca Històrica, María Jesús García Mateu, i els comissaris de l’exposició, Manuel Lanusse Alcover, cronista de Cullera, i Mateu Rodrigo Lizondo, professor honorari de la Universitat de València. Felip Mateu i Llopis (València 1901 - Barcelona 1998) es va dedicar als estudis d’història del nostre país i, en particular, a la investigació de la moneda pròpia del Regne, i va arribar a ser un numismàtic de gran autoritat. Però sobretot, i molt especialment, cal agrair-li el seu paper en el capítol del salvament i la defensa d’alguns dels principals arxius valencians durant la Guerra Civil (1936-1939), que amenaçava amb destruir en uns mesos les fonts documentals i artístiques de la nostra cultura secular. Fou catedràtic de Paleografia i Diplomàtica d’universitat, amb exercici a Oviedo (1943), València (1943-1945) i, finalment, Barcelona (1945-1971), i membre del Cos Facultatiu d’Arxivers, Bibliotecaris i Arqueòlegs (1930), destinat al Museu Arqueològic Nacional de Madrid, a l’Arxiu del Regne de València (1937-1938) i, definitivament, a la direcció de la Biblioteca de Catalunya (1940-1973). La mostra es divideix en quatre seccions: “Ressenya biogràfica”, “Defensa i rescat del patrimoni documental i bibliogràfic durant la Guerra Civil”, “Presència en la vida cultural valenciana” i “Publicacions”. La primera secció, “Ressenya biogràfica”, mostra alguns documents de la seua vida professional, com ara l’expedient acadèmic o els informes que va emetre en qualitat d’inspector de biblioteques de la “Zona de Levante”. La segona secció, “Defensa i rescat del patrimoni documental i bibliogràfic durant la Guerra Civil”, reflecteix el paper essencial que tingué en les operacions de salvament, amerat d’un elevat sentit professional i de consciència valenciana. Durant la Guerra Civil, que inicià com a conservador de numismàtica del Museu Arqueològic Nacional, actuà valerosament en la preservació del monetari d’or, en la major part confiscat i perdut. Però l’episodi més rellevant el protagonitzà quan, traslladat a l’Arxiu del Regne de València, assumí el rescat d’una ruïna segura d’arxius d’enorme valor, com els de les catedrals de València i de Sogorb, fons diversos de la de Toledo i de Conca, arxius i biblioteques conventuals, fons nobiliaris i particulars, com el del canonge Sanchis Sivera. Igualment, es deu a la seua intervenció la recuperació d’algunes obres d’art significatives de la catedral de València. Entre les peces exposades s’inclouen dues obres del segle XVI que Mateu i Llopis rescatà de les fàbriques abans de ser convertides en pasta de paper. La secció “Presència en la vida cultural valenciana” ofereix una visió sobre la seua implicació en aquest àmbit. S’hi exposen documents d’arxiu, com cartes i invitacions, que el relacionen amb el Centre de Cultura Valenciana i amb il·lustres personalitats, com Nicolau-Primitiu Gómez Serrano, Francesc Almela i Vives, Manuel Sanchis Guarner i Joan Fuster. En l'última secció, “Publicacions”, s’exposa una selecció de l’obra de Felip Mateu, fruit d’una dilatada vida d’activitat infatigable i erudita. Entre la seua fecunda producció, destaca una bibliografia sobre història monetària, així com estudis sobre sigil·lografia, arxivística i diplomàtica. Es mostren igualment algunes obres de caràcter valencianista, com El País Valencià (L’Estel, 1933), premiada per l’Ajuntament de València, i dues obres que sistematitzen el seu treball: el repertori Titula de Felipe Mateu y Llopis (Barcelona, 1984) i el recull antològic Studia et scripta historica ac litteraria (Barcelona, 2003), de la Fundació Abat Oliba. Amb Salvar el patrimoni, defensar la memòria, la Biblioteca Històrica de la Universitat de València situa en el seu just i elevat valor la figura de Felip Mateu i Llopis i li dedica un homenatge, un dels molts que se li deuen encara, per la seua tasca i dedicació en defensa del patrimoni i de la cultura valencians en els moments tràgics de la Guerra Civil. Felip Mateu i Llopis va morir en 1998, a l’edat de noranta-sis anys, a Barcelona. La seua vida va ser un model de fidelitat, sensibilitat i professionalitat que mereix el reconeixement del món de la cultura i, en especial, de la societat valenciana.
Després de l'èxit de la seua estada a Requena, l'exposició ‘Art, dolor i compromís. Dones en la Col·lecció Martínez Guerricabeitia’ es desplaça a la localitat valenciana d’Albaida a través del programa Societat del Vicerectorat de Cultura i Societat de la Universitat de València, en col·laboració amb la Col·lecció Martínez Guerricabeitia de la Fundació General de la UV, l'Ajuntament d'Albaida, la Diputació de València i Caixa Popular  La inauguració va tenir lloc el passat dimarts 20 de juny al Palau d’Albaida i va comptar amb la presència de Ester Alba, vicerectora de Cultura i Societat la Universitat de València, i Alejandro Quilis Moscardó, alcalde d’Albaida, així com personalitats i autoritats de la localitat de la Vall d’Albaida i de la institució acadèmica.   ‘Art, dolor i compromís. Dones en la Col·lecció Martínez Guerricabeitia’ mostra al públic la labor d'aquelles dones artistes que van poder fer front al context sociopolític que complicava la seua autonomia com a creadores i que, així i tot, van aconseguir subvertir la situació.  L'exposició, alhora, explica com, en èpoques més recents, moltes dones han gaudit d'un major prestigi que el que tingueren en el seu moment. No obstant això, la mostra fa d'altaveu d'aquelles artistes que continuen reivindicant el seu lloc en un sistema artístic androcèntric.  Alguna de les artistes representades en ‘Art, dolor i compromís. Dons en la Col·lecció Martínez Guerricabeitia’ són Carmen Grau, Isabel Oliver, Carmen Calvo o Mavi Escamilla, les dues últimes guanyadores de la Biennal Martínez Guerricabeitia del certamen de 2010.  L'exposició compta amb les obres dels i les artistes Manuela Ballester, Paolo Baratella, Natividad Bermejo, Martín Caballero, Carmen Calvo, Victoria Cano, María Carbonell, Francisco Carreño, Salomé Cuesta, Bárbaro Miyares, Mavi Escamilla, Ana García Pan, Jacinta Gil Roncalés, Carmen Grau, Rogelio López Cuenca, Estefanía Martín Sáenz, Isabel Oliver, Ana Teresa Ortega, Paloma Pájaro, Josep Renau, Juan Ripollés, Mª Antonia Sánchez Escalona, Sergio Sarri, Giangiacomo Spadari, Rosa Torres i Alicia Vela.
Hallard, qui posa el focus en els cossos invisibles als ulls de la societat, ha treballat la diversitat dels cossos i les seues representacions. L’obra ‘Les Corps Incorruptibles’ és una sèrie de 70 retrats que aborden la nuesa i temàtiques que travessen el cos com ara la identitat de gènere, la gordofòbia, l’edat, la tonalitat de la pell. Temes que segons Hallard “fan que el cos continue sent polític en el segle XXI” al temps que “es continuen arrastrant els mateixos canons de bellesa del segle passat, els d’una dona jove, blanca, prima i heterosexual. La bellesa com el primer actiu comercial de la dona, un passaport per a un matrimoni feliç, l’èxit professional i el reconeixement social”. L’autora alerta d’aquest “bombardeig d’imatges photoshopejades que porta a les dones i homes a una busca d’un ideal de bellesa inabastable que porta a la frustració i a l’odi d’ú mateixa”.  Front a açò, Hallard proposa “rebutjar la norma perquè això és elegir, tant des de la vulnerabilitat com des de l’entusiasme. Ser incorruptible, fidel a ú mateix, honest, punk front a un sistema capitalista que genera fills monstruosos d’uniformitat i consumisme, tot això des del mateix motlle patriarcal postcolonial”.  Per a l’autora, ‘Les corps incorruptibles’ són una celebració de la diversitat, la improbabilitat, l’ambigüitat, allò androgin i allò no binari. “Haver rebutjat la norma, amat i desitjat cossos de totes les edats, talles, gèneres i colors ha permés deconstruir els estàndards de bellesa, començar una busca d’honestedat, empoderament, acceptació i confiança en mi mateixa, recollir les paraules dels meus companys i companyes i mirar-les amb tendresa”, apunta l’artista.  La mostra està emmarcada dins de la programació conjunta entre la Universitat de València i l’Institut Français de València.  La inauguració de l’exposició comptarà amb la presència d’Emilie Hallard; la vicerectora de Cultura i Societat, Ester Alba; la directora de la Unitat d’Igualtat, Rosa Mochales; i el director de l’Institut Français de València, Maxime-Henri Rousseau.   Emilie Hallard  Emilie Hallard, nascuda en 1979 a França, viu i treballa a Barcelona. El seu treball inicialment va prendre la forma d'un diari, on va abordar temes com la vida nocturna i les relacions, abans d'evolucionar cap a l’artivisme. Els seus interessos ara se centren en el retrat, el transfeminisme antiracista, els estudis de gènere i les representacions corporals.  Al llarg dels anys, Emilie ha estat involucrada en reconeguts festivals i institucions de fotografia com Rencontres d'Arles i Galerie Michèle Chomette a París, i ha treballat amb el fotògraf Antoine d'Agata (França).  La passió d’Emilie per la fotografia es pot vore en Maria Inc, un projecte curatorial i editorial que ajuda els artistes a publicar el seu primer fotollibre i a rebre visibilitat internacional. Va ser cofundadora del festival d'art visual i fotografia Caja de Luz (Espanya) i Le PhotobookFest (França). Durant els últims anys, Emilie ha sigut membre del jurat del Festival de Fotografia de la Nuu (Espanya), així com membre del panel en conferències de fotografia a Bèlgica, França i Espanya.  Emilie col·labora regularment amb l'artista visual Lizette Nin durant tot l'any en “El retrato y la ética”, un taller interactiu sobre l'ètica en la fotografia. Amb la seua obra exposada a Bèlgica, Espanya, França, Myanmar, Suècia, Suïssa i Tunísia, l'exposició individual d’Emilie, amb el suport de l'Institut Français, farà una gira per Espanya fins al setembre de 2023. Ha participat en una exposició col·lectiva al MACBA (Museu d'Art Modern de Barcelona).
Després de l'èxit al Centre Cultural La Nau, l'exposició ‘Hermano Lobo (1972-1976): un ou dur per al Caudillo’ es desplaça a la localitat valenciana de Requena a través del programa UVsocietat del Vicerectorat de Cultura i Societat de la Universitat de València. La inauguració va tindre lloc dijous passat 1 de juny i va comptar amb la presència de Mª Dolores Pitarch, delegada de la rectora per a UVsocietat, i els professors Antonio Laguna Platero i Francesc-Andreu Martínez Gallego, comissaris de l'exposició.  ‘Hermano Lobo (1972-1976): un ou dur per al Caudillo’ és un homenatge a uns humoristes que van obrir en el tardofranquisme, a través del dibuix, la caricatura i la redacció, espais de llibertat perquè la posterior Transició democràtica espanyola.   La revista va nàixer en l'estiu de 1972 sota la direcció de José Ángel Ezcurra i l'humorista gràfic Chumy Chúmez, amb l'objectiu d'afegir a l'espectre de les publicacions periòdiques del moment, un humor polític que trencara amb els límits imposats pel franquisme a la llibertat d'expressió.   La publicació de tirada setmanal va tancar les seues pàgines l'any 1976. No obstant això, hi va haver temps per a comptar en les seues fulles amb la presència de dibuixants de la talla del Perich, El Trencat, Monolo Summers o Quino; així com escriptors com Manuel Vicent, Francisco Umbral, Rosa Montero o Jaime Millás.  En aquella època, revistes de la rellevància de Germà Llop van ser eines fonamentals per a un canvi polític en el qual s'abandonava la dictadura i s'obria la porta a la democràcia. No obstant això, moltes d'elles van morir en el procés, sense poder arribar a veure allò que tant anhelaven.   La mostra s'acompanya amb un llibre-catàleg amb el mateix nom de l'exposició i coordinat pels comissaris, en el qual intervenen especialistes en humor periodístic durant la Transició. Així mateix, cal destacar que aquesta peça ve iniciada amb un capítol de Manuel Vicent i conclou amb un altre de Jaime Millás.   L'exposició 'Hermano Lobo (1972-1976): un ou dur per al Caudillo' coincideix amb la 38a Fira del llibre de Requena i s'allotjarà a la Sala d'exposicions 'Antiguo Mercado" del municipi des del dijous 1 de juny fins al diumenge 30 de juliol.
L’exposició mostra la biografia que els serveis digitals realitzen de cada persona a partir de la informació que recopilen dels telèfons mòbils, en concret, de les dades recopilades pels artistes Clara Boj i Diego Díaz al llarg del 2017. El treball denuncia com l’existència contemporània desemboca en un immens arxiu de bases de dades que s’actualitzen en temps real i que capturen cada instant de la nostra vida tant en línia com fora de línia, a través dels registres que els dispositius que ens envolten capturen del món i de la nostra presència en aquest.   La digitalització del món físic ha convertit les xarxes de dades en un espai massiu d’informació pràcticament imperceptible per a la ciutadania, però que nodreix estudis de mercat, anàlisi i algoritmes predictius que modelen la nostra existència. En aquest sentit, la mostra fa palés que quan una persona busca en Internet no sols accedeix a una informació sinó que n’ofereix sobre els seus interessos i preguntes. Aquest diàleg es constitueix en un doble digital resultat de la creació d’un perfil, a manera de retrat robot, dels gustos, dels hàbits socials i de consum i de les interaccions amb altres dobles. I aquest perfil és objecte d’operacions de màrqueting, publicitat, estudis sociològics o d’opinió que tenen efecte en les decisions de cada persona, en les seues tries i la seua manera de pensar.  Clara Boj i Diego Díaz van iniciar en 2017 un treball sobre la informació que els serveis digitals recopilaven cada dia sobre ells. Crearen una ‘biografia de dades’ capturant tota la informació que compartien els seus telèfons mòbils i la recolliren en 365 llibres de 32.000 pàgines, els continguts dels quals empaperen la Sala d’Estudi General. En 2019 traslladaren aquest projecte a un següent nivell en crear una “biografia d’aprenentatge automàtic” (machine biography), que feia servir les dades recopilades per a predir les activitats dels artistes l’any 2050.   Aquesta exposició a La Nau contraposa les dos obres amb una sèrie de peces que se’n deriven i hi afegix a les biografies passades i futures una altra situada en el present (data now), en què es mostra la vida quotidiana de Clara i Diego a través de l’app TikTok. A més, mostren la magnitud i la complexitat dels arxius digitals i exploren les implicacions que aquests registres tenen en aspectes clau com la intimitat, la privacitat, la definició del criteri personal o la seguretat.  Segons paraules d’ambdós artistes, “tot es quantifica, la Intel·ligència Artificial dóna forma a les nostres vides sense que siguem plenament conscient dels riscos que això suposa”. Boj i Díaz plasmen en ‘Autoretrat o doble digital’ una mirada contemporània a l’autoretrat, a la biografia d’una persona. “Amb aquest treball realitzem el clàssic autoretrat amb tècniques modernes com l’anàlisi forense de les nostres dades en la xarxa”, apunten.   La vicerectora de Cultura i Societat Ester Alba ha assenyalat que la mostra “ens ofereix diversos prismes per a reflexionar sobre els desafiaments i reptes als quals ens exposa la Intel·ligència Artificial, tant del nostre present com del futur, i com la IA ens condiciona”. La vicerectora ha agraït a totes les persones que han fet possible aquesta exposició i que han convertit l’espai de la Sala d’Estudi General de La Nau en una “arquitectura viva amb totes les dades i imatges que l’empaperen”.  En paraules del comissari de la mostra, Pau Waelder, “seguint la tradició de l’autoretrat, els artistes dialoguen amb els seus dobles digitals i ens conviden a reflexionar sobre les dades que generem diàriament. Les nostres dades també podrien ocupar nombrosos llibres i omplir els murs d’aquesta sala”.
Aquestes imatges parlen del compromís amb la terra, de la producció de proximitat i l'aposta decidida per la descarbonització. L'exposició va ser inaugurada divendres passat 26 de maig per la vicerectora de Sostenibilitat, Cooperació i Vida Saludable, Pilar Serra, que va destacar que la tasca de la Universitat va més enllà de la docència, la investigació i la divulgació i suposa una gran oportunitat d'acostar la tradició, la història i la cura del medi ambient no sols a la comunitat universitària sinó a l'entorn social. El degà de la facultat, Josep Montesinos, va destacar la importància de recuperar l'horta la desaparició de la qual posa en perill no sols l'entorn i la configuració històrica de la ciutat sinó la continuïtat d'entitats com el Tribunal de l'Aigües. Enric Guinot, director de la Càtedra de l'Horta, va posar l'accent en l'evolució dels mercats des del primer estudi d'implantació en la Universitat i Sergio Belda, codirector de la càtedra, va ressaltar l'aliança dels diferents actors que s'han implicat en el projecte. Antoni Merelles, degà de la Facultat d'Infermeria i Podologia, va avançar que s'està estudiant com involucrar l'estudiantat a través de programes de formació de campus i va destacar el seu interés a acollir pròximament l'exposició en la seua facultat. Per la seua banda, els productors i productores van valorar la iniciativa i van apuntar que traslladen del camp als campus no sols la seua producció sinó les realitats d'aquestes explotacions d'economia familiar, d'inserció social, de compromís amb la societat i amb el medi ambient. La mostra es pot visitar fins al 15 de juny en la Facultat de Geografia i Història i anirà exhibint-se en diferents facultats al llarg del pròxim curs.
El conjunt d’edificis de la Universitat de València conforma un important patrimoni urbà i artístic. Ha estat part activa en la història de la ciutat, en la seua planificació urbana i en la introducció de nous estils arquitectònics. Ara, 14 artistes han convertit aquest patrimoni en l’objecte d’atenció pictòrica: les facultats, biblioteques, hivernacles o col·legis majors han sigut, durant el procés de creació de les obres, un material al qual s’ha donat forma. Una forma que, com la de l’arquitectura que compon els campus, ha resultat finalment heterogènia i diversa, tant per les poètiques com per les tècniques emprades. Els artistes que hi participen són Lorena Amorós, Dis Berlin, Juan Cuéllar, Paco De la Torre, Carlos García-Alix, Elena Goñi, Jorge Tarazona, Joël Mestre, Roberto Mollá, Pamen Pereira, Paco Pomet, Señor Cifrián, Teresa Tomás i Nelo Vinuesa. En paraules de la rectora, Mavi Mestre, “l’arquitectura i la pintura estan embrancades en una conversa que no vol tenir fi. Cadascuna és objecte de reflexió constant per a l’altra. I la pintura, interrogada en aquest cas sobre el patrimoni arquitectònic de la Universitat de València, analitza, trosseja i reconstrueix amb una nova volumetria les arquitectures del campus, proposant catorze imatges creuades que alternen realitat, abstracció, simbolisme, memòria o narració, catorze conjetures que ens suggereixen un enquadrament del camp diferent”. Per la seua banda, la vicerectora Ester Alba explica que l’exposició també “aprofundeix en una de les línies programàtiques fonamentals des de la qual treballa el Vicerectorat de Cultura i Societat: potenciar que artistes actuals s’acosten a l’ampli i divers patrimoni cultural de la Universitat de València per tal de desenvolupar, des de la innovació i la creació, noves lectures i propostes”. Els comissaris, Juan Cuéllar i Roberto Mollá, indiquen que en les obres conviuen visions tan distants com les de Pamen Pereira o Carlos García-Alix, “perquè Campus no obeeix a un codi visual fix sinó que reuneix l’obra d’artistes que han treballat, freqüentment i al llarg de les seues carreres, impulsats per una certa idea de l’arquitectura”. “A l’igual que hem vist créixer l’edifici de Moreno Barberá a les fotografies de l’Arxiu Històric, també hem vist com anaven conformant-se aquestes arquitectures universitàries pintades”. I recorden que Campus ha estat, durant el seu plantejament i desenvolupament, “un material viu i mutant del qual no era possible tenir-ne una idea prèvia separada de la seua pròpia evolució”. “L’arquitectura i la pintura lluiten entre ossos i pell, entre estructura i superfície. També entre forma i contingut. Una tensió constant sobre la qual aquesta exposició afegeix catorze nous punts de pressió”, assenyalen els comissaris. L’exposició estarà oberta, a la sala Acadèmia de La Nau, fins al dia 3 de setembre, de dimarts a dissabte, 10 a 14 hores, i 16 a 20. Diumenges i festius, de 10 a 14.
En aquesta ocasió, són 130 obres gràfiques d’un centenar d’artistes de la col·lecció d’art contemporani de la Universitat de València les que s’exhibeixen, disposades pel professor Felipe Jerez, comissari de la mostra i responsable acadèmic del projecte. L’espai de la Sala Martínez Guerricabeitia ha permés incrementar el nombre d’obres visitables respecte a les exposades a Algemesí (112) i a Albaida (103). Al llarg del projecte, el professor Felipe Jerez ha reconegut “l’esforç” perquè ‘Estampes en transició’ “exemplifique la riquesa i varietat de la Col·lecció Martínez Guerricabeitia -no és casualitat que dos terços de la col·lecció siguen estampes, de tècnica, estil i tema diversos-”, diu, agrupant-les amb elements comuns de representació i una paraula definitòria i coincident per a elles, en forma de 17 seccions que mostren els interessos, les idees i els sentiments tant dels col·leccionistes en adquirir les obres com de l’art gràfic creat entre les dècades dels 70 i els 90 del segle XX. Aquestes paraules són: lluita, amor, futur, paisatge, sexe, tradició, realitat, violència, naturalesa, abstracció, mort, poder, geometria, retrat, política, desigualtat i repressió. “És una oportunitat per a gaudir gratuïtament d’obres representatives d’artistes com ara Josep Renau, Manuela Ballester, Lichtenstein, Adami, Chillida, Teixidor, Tàpies, Saura, Anzo, Nassio, Yturralde, Arroyo, Vento, Horacio Silva, Richard Lindner, Rosa Torres, Carmen Calvo, Rafael Canogar, Juan Genovés, José Ortega, Antoni Miró, Agustín Ibarrola, José Luis Verdes, Equipo Crónica o Equipo Realidad”, apunta. Obres totes elles pertanyents a la Col·lecció Martínez Guerricabeitia, una de les col·leccions universitàries espanyoles d’art contemporani més importants, formada per quasi mig miler d’obres i que va ser llegada a la Universitat de València el 1999. Segons explica Felipe Jerez, “es tracta de peces realitzades mitjançant diverses tècniques (xilografia, linografia, aiguafort, aiguatinta, litografia i, majoritàriament, serigrafia), tant en negre com en color, i algunes d’elles són proves d’artista, és a dir, les primeres del tiratge, o estan dedicades als seues propietaris inicials: Jesús Martínez Guerricabeitia i Carmen García Merchante”.  L’exposició està organitzada pel Vicerectorat de Cultura i Societat de la Universitat de València, la Fundació General de la Universitat de València i la Col·lecció Martínez Guerricabeitia, i compta amb la col·laboració de l’Ajuntament de València. En la inauguració de la mostra, aquest dijous, han estat presents la vicerectora de Cultura i Societat, Ester Alba; l’antic director de la Col·lecció Martínez Guerricabeitia i patró de la Fundació General de la Universitat de València, José Pedro Martínez; el director d’activitats de la Col·lecció, José Martín; i el comissari, Felipe Jerez. La vicerectora ha destacat el caràcter itinerant de la mostra, una línia de treball pròpia del Vicerectorat que dirigeix per tal que “la cultura universitària traspasse aquests murs i recale en la societat”, ha dit. “El propòsit de la Universitat de València és convertir la cultura en un dret accessible en igualtat de condicions per a totes i tots, i, per tant, en un dret democràtic”, ha afirmat.  José Pedro Martínez ha reconegut sentir-se “impressionat” en veure més d’un centenar de les obres, moltes d’elles personalitzades, exposades a la sala dedicada a la seua família i com el comissari ha articulat la tesi de la mostra a partir d’una producció artística heterogènia a través dels conceptes. L’exdirector de la Col·lecció, fill de Jesús i Carmen, ha recordat així mateix la relació personal que van mantindre els seus pares amb els artistes que ara es troben presents a la col·lecció d’art contemporani de la Universitat. “És un goig gaudir d’aquesta obra, molta d’ella dedicada o adquirida fora de mercat, perquè posseeix un contingut personal el qual il·lustra clarament el concepte de mon pare quant a objectiu de la col·lecció: exercir un mecenatge, no només econòmic, sinó també personal i intel·lectual, brindant tot el seu suport als artistes contemporanis”, ha reflexionat. El professor José Martín, per la seua banda, ha destacat que “tant les obres presentades en aquesta exposició com les seues motivacions tenen un desig semblant de compartir l’art amb la societat, de traspassar els circuits artístics i arribar a més destinataris dels habituals”. De fet, els artistes que les van crear, multiplicant-les mitjançat el gravat o la serigrafia, pretenien que foren accessibles per a més gent que les pintures, ha matisat, per a concloure: “Ara la Universitat de València pretén compartir amb la ciutadania una de les col·leccions artístiques que es caracteritza, justament, per ser un art social, el document d’una època en què els artistes intentaren adreçar-se a la societat en el seu conjunt”. I és que un dels objectius culturals de la Universitat és precisament preservar, enriquir, estudiar i difondre el seu patrimoni artístic a través de projectes que busquen un acostament encara major d’aquests béns a la societat, gràcies a l’organització de mostres dins i fora de la ciutat de València.
Sota el títol 'Andreu Alfaro. Dibuixar l’Espai' i comissariada per Anacleto Ferrer i Artur Heras, ha obert les portes a Gandia aquesta exposició que suposa un recorregut pel procés creatiu d’Andreu Alfaro on es va descobrint la seua passió per la forma, guiada sempre pel dibuix i representada en diverses facetes: el dibuix, la fotografia, la pintura i, finalment, l’escultura, per la qual serà conegut i reconegut internacionalment.  Aquesta exposició ha estat concebuda, des del Vicerectorat de Cultura de la UV, el Centre Internacional de Gandia i la Regidoria de Cultura de l’Ajuntament de la ciutat, com un homenatge a un dels imprescindibles de la cultura. A més, ha estat comissariada per dos bons coneixedors de la seua obra, també coautors de la mostra 'Alfaro-Fuster. Assaig amb els dits' que es va produir al Centre Cultural La Nau el 2007.  L’exposició va obrir les portes dijous 27 d'abril a la Casa de Cultura Marqués de González de Quirós i es pot visitar fins el proper 11 de juny. La producció de l’exposició ha comptat, a més, amb la col·laboració de la família d’un dels artistes valencians més internacionals.   L’acte d’obertura de la mostra comptà amb la presència de la vicerectora de Cultura de la UV, Ester Alba; l’alcade de Gandia, José Manuel Prieto; el regidor de Cultura, Nahuel Gonzàlez; el director acadèmic del CIG-UV, Joan del Alcàzar, així com els fills i familiars d’Andreu Alfaro.
María Herreros (València, 1983) és una de les pintores, il·lustradores i autores de còmic més originals i amb una trajectòria més afermada al nostre país i a l’estranger. Ha publicat amb editorials com Taschen, Lunwerg o Astiberri, així com també en diferents revistes i periòdics, com La Vanguardia, El País o Público. Les seues obres s’han exposat en el CCCB de Barcelona, el SLPicture Institute of Arts de Seül o el SOMArts a San Francisco. Fou triada com una de les cent il·lustradores més influents del món pel catàleg Taschen de 2019.  L’exposició és el resultat del treball d’investigació al voltant de la figura de Georgia O’Keeffe que María Herreros va desenvolupar per a la realització del còmic que el Museu Nacional Thyssen-Bornemisza li va encarregar sobre la pintora nord-americana amb motiu de la celebració de l’exposició que, junt amb la Fundació O’Keeffe, van organitzar al 2021. Es tracta dels 102 dibuixos a llapis i carbó amb la totalitat de l’historieta, l’original de la portada, 14 esbossos del rostre d’O’Keeffe que María realitza per familiaritzar-se amb el rostre tan característic i expressiu de la pintora de Wisconsin, i el layout de l’obra, on es pot veure el que en seria primer germen d’allò que serà l’obra acabada.  Asier Mensuro, comissari de l’exposició, destaca la importància d’incloure el còmic dins de la programació d’exposicions, com ja ha anat fent-se en museus com el MNAC, el MoMA, el Centre d’Art Georges Pompidou, el Museu del Prado i, evidentment, el Museu Nacional Thyssen-Bornemisza. També destaca que “una de les peculiaritats d’aquest còmic és que l’autora retola l’obra sobre el mateix original, cosa que permet al visitant, donat que les pàgines estan ordenades en la sala, fer una lectura íntegra de l’obra i així apreciar el projecte en la seua dimensió narrativa”.  Amb aquesta exposició el CM Rector Peset continua la col·laboració amb l’Aula de Còmic del vicerectorat de Cultura i Societat de la Universitat de València apostant per acostar el còmic a la comunitat universitària i a la societat valenciana, i segueix la trajectòria ja iniciada amb les exposicions Dr. Uriel. Mil dies de guerra, de Sento Llobell, i Cálamos y viñetas, organitzada per Casa Árabe i l’IEMed, la presentació de diverses publicacions o de diferents edicions d’Splash Sagunt Festival del Còmic de la Comunitat Valenciana.  L’exposició al Col·legi Major Rector Peset es fa en col·laboració amb l’Aula de Còmic del vicerectorat de Cultura i Societat de la Universitat de València i serà inaugurada el proper 26 d’abril a les 19 h per Ester Alba Pagán, vicerectora de Cultura i Societat de la Universitat de València; Asier Mensuro, comissari de l’exposició; Álvaro Pons, responsable de l’Aula de Còmic; María Herreros, il·lustradora, autora del còmic, i Carles Xavier López, director del Col·legi Major Rector Peset. ------------------- Inauguració: dimecres 26 d’abril a les 19 hores.  L’exposició estarà oberta al públic del 26 d’abril al 4 de juny de 2023, de dimarts a diumenge, d’11.00 a 19.00 h, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).  .
Ahir es va inaugurar l’exposició “Mort i Dol: La col·lecció fotogràfica de Rafael Solaz” en un acte en el que participaren la vicerectora de Cultura i Societat, Ester Alba; el degà de la Facultat de Medicina i Odontologia, F. Javier Chorro; el vicedegà de cultura de la Facultat, Guillermo Sáez; el col·leccionista,, Rafael Solaz; i les comissàries de l’exposició, Raquel Baixauli i Esther González.  L’exposició parteix de la idea de que mort i la fotografia posseeixen una tradició compartida i complementària, perquè tota fotografia és un document de presència que invoca una absència. Mirar imatges d’aquesta naturalesa és recórrer un inventari de mortalitat. Quan arriba la mort, les fotografies despleguen funcions de record, identitat i cos substitut, operant com a mecanismes quan desapareix la carn; com un doble del finat que perpetua la memòria i auxilia en el dol. Aquesta exposició transita els conceptes d’absència, dol i mort a partir d’una selecció d’imatges que, més enllà de qüestions d’autoria, formalismes i tipologies, convida a endinsar-se en el tema de la funcionalitat, la descentralització i la identificació des del present. El retrat fotogràfic post mortem, en la seua faceta més extrema de retrat de mort, cobreix les necessitats comentades, especialment quan falten imatges de les persones en vida. Potencien i faciliten el culte, commemoració i confirmació de la mort als familiar en dol que, a través d’aquestes fotografies, assumeixen la pèrdua i tenen l’oportunitat de tornar als seus sers estimats quan ho necessiten. En aquest sentit, aquestes fotografies de difunts serveixen per als vius que, de vegades, s’acuiten per aparèixer en les imatges com a acompanyants en el comiat. Quan el suport familiar d’aquests morts en imatge desapareix, alguns col·leccionistes rescaten aquestes fotografies per a donar-los una nova llar. Rafael Solaz (València, 1950) porta anys col·leccionant materials que evoquen o evidencien la mort, una compilació que, per tant, també convida a celebrar la vida. En aquesta direcció, la mostra proposa mirar les fotografies com a espectadors actius que reflexionen sobre el pas del temps, el poder de les imatges i la finitud de l’existència en una societat obstinada a ocultar la mort i el dolor individual. Fragments d’un passat íntim convertits en documents que testifiquen la necessitat universal d’acompanyar als difunts i sentir-nos acompanyats per ells, que a partir del corpus recopilat per Solaz, formularan preguntes que fan possible interrogar al present.
La Universitat de València, a través del Servei de Cultura Universitària, ha visitat per primera ocasió la Fira Internacional d'Art Contemporani d'Espanya (ARCOmadrid’23) a través d'un estand en l'espai Arts Libris. En ell s'ha presentat una selecció dels catàlegs d'algunes de les mostres exposades en el Centre Cultural La Nau, amb especial atenció a aquelles vinculades a exposicions temàtiques on la presència de l'art contemporani era determinant. Un total de trenta-cinc publicacions editades per la Universitat de València s'han pogut veure en la fira del 22 al 26 de febrer, on han destacat les mostres ‘Retorn al Edén’ de Paco Roca, ‘Hermano Lobo’, ‘Text no text, ‘La Nau dels Bojos’ i ‘Coronacrisis i Cultura’, entre altres. La caseta del Centre Cultural La Nau ha rebut desenes de felicitacions pel treball d'edició i la línia de programació expositiva, en relació amb la varietat i coherència de les temàtiques treballades, així com la qualitat del disseny i de la impressió. El públic que va visitar aquesta secció en ARCOmadrid'23 es va veure especialment interessat en la temàtica de la salut mental, mitjançant els catàlegs de 'Pinacoteca Psiquiàtrica' i 'La Nau dels Bojos', i en la il·lustració, a través de 'Germà Llop', 'Retorn al Edén' i 'OPS'. A més, calç destacar l'interés que ha suscitat el catàleg 'Text no text' per part d'expositors internacionals especialitats i dissenyadors gràfic.   Durant la presència del Centre Cultural La Nau diverses institucions com la Universitat de Navarra, la Biblioteca Museu Reina Sofia, l'Editorial Lisboa o la Fira Andalusa d'Art i Cultura, s'han mostrat interessades a establir una col·laboració. ARCOmadrid 2023 La Feria Internacional de Arte Contemporáneo de España constitueix una de les principals plataformes del mercat de l'art contemporani. Aquest any 2023 s'ha celebrat la 42a edició en la qual la mar Mediterrània cobra un paper protagonista sobre el qual virarà tota la programació.  El programa, ‘El Mediterráneo: Un Mar Redondo, comissariat per Marina Fokidis ha girat al voltant de les escenes artístiques dels països que envolten aquesta mar, des del sud al nord i de costa a costa. No obstant això, ARCOmadrid2023 ha mantingut els seus programes habituals mitjançant el Programa General com l'eix principal de la fira, format per galeries seleccionades pel Comité Organitzador, així com diverses seccions com ‘Nunca lo Mismo. Arte Latinoamericano’ en la qual es procura reforçar el vincle entre la fira i l'art llatinoamericà.
En les seues paraules, “s’ha fet un esforç perquè la mostra exemplifique la riquesa i varietat de la col·lecció Martínez Guerricabeitia i per aquest motiu les estampes, distribuïdes a doble altura, suposen més d’un terç del total”. Hi ha agrupacions de peces amb elements comuns de representació i una paraula definitòria i coincident per a elles, en forma de 17 seccions que mostren els interessos, les idees i els sentiments tant dels col·leccionistes en adquirir les obres com de l’art gràfic creat entre les dècades dels 70 i els 90 del segle XX: lluita, amor, futur, paisatge, sexe, tradició, realitat, violència, naturalesa, abstracció, mort, poder, geometria, retrat, política, desigualtat i repressió. “És una oportunitat per a gaudir gratuïtament d’obres representatives d’artistes com ara Josep Renau, Manuela Ballester, Lichtenstein, Adami, Chillida, Teixidor, Tàpies, Saura, Anzo, Nassio, Yturralde, Arroyo, Vento, Horacio Silva, Richard Lindner, Rosa Torres, Carmen Calvo, Rafael Canogar, Juan Genovés, José Ortega, Antoni Miró, Agustín Ibarrola, José Luis Verdes, Equipo Crónica o Equipo Realidad”, apunta el comissari. Obres totes elles pertanyents a la col·lecció Martínez Guerricabeitia, una de les col·leccions universitàries espanyoles d’art contemporani més importants, formada per quasi mig miler d’obres i que va ser llegada a la Universitat de València el 1999. Segons explica Felipe Jerez, “es tracta de peces realitzades mitjançant diverses tècniques (xilografia, linografia, aiguafort, aiguatinta, litografia i, majoritàriament, serigrafia), tant en negre com en color, i algunes d’elles són proves d’artista, és a dir, les primeres del tiratge, o estan dedicades als seues propietaris inicials: Jesús Martínez Guerricabeitia i Carmen García Merchante.  L’exposició està organitzada pel Vicerectorat de Cultura i Societat de la Universitat de València, la Fundació General de la Universitat de València, la Col·lecció Martínez Guerricabeitia i l’Ajuntament d’Albaida, i compta amb el suport de Caixa Popular. En la inauguració de la mostra, aquest dijous, han estat presents l’alcalde d’Albaida, Alejandro Quilis; el regidor de Cultura, Josep Manuel Juan Jordà; el director d’activitats de la Col·lecció Martínez Guerricabeitia, José Martín; i el comissari. Per a l’alcalde, Alejandro Quilis, “la possibilitat de poder gaudir de l’obra gràfica de la col·lecció Martínez Guerricabeitia per primera vegada a Albaida suposa també la inauguració de la renovada Casa del Pintor Ridaura en un Centre d’Exposicions i és una passa decidida per la Cultura, amb la Universitat de València hem apropat a les i als artistes gràfics més importants del segle XX a la nostra ciutat, esperem continuar treballant estretament amb ella i amb la seua Fundació General, així com agrair la seua estima i cura per una exposició excel·lent”. El director de la Col·lecció Martínez Guerricabeitia, per la seua banda, ha destacat que “tant les obres presentades en aquesta exposició com les seues motivacions tenen un desig semblant de compartir l’art amb la societat, de traspassar els circuits artístics i arribar a més destinataris dels habituals”. De fet, els artistes que les van crear, multiplicant-les mitjançat el gravat o la serigrafia, pretenien que foren accessibles per a més gent que les pintures, ha matisat, per a concloure: “Ara la Universitat de València pretén compartir amb la ciutadania d’Albaida una de les col·leccions artístiques que es caracteritza, justament, per ser un art social, el document d’una època en què els artistes intentaren adreçar-se a la societat en el seu conjunt”. I és que un dels objectius culturals de la Universitat és precisament preservar, enriquir, estudiar i difondre el seu patrimoni artístic. A través d’aquest projecte expositiu es pretén un acostament encara major d’aquests béns a la societat, gràcies a l’organització de mostres fora de la ciutat de València que permeten al públic la contemplació directa d’una selecció de les seues obres que, en aquest cas, han itinerat des d’Algemesí, on han estat exposades els últims tres mesos, fins a Albaida.
El claustre de la Biblioteca Central de Gandia acull la mostra ‘Dones a la vora d’un atac de vinyetes’, produïda pel Vicerectorat de Cultura i Societat de la Universitat de València, a través de l'Aula del Còmic  Aquesta mostra pretén visibilitzar l’autoria de la dona en la historieta, que ha estat tradicionalment silenciada i oblidada durant dècades. L’exposició, que està comissariada per les professores i professor de la Universitat de València Adela Cortijo, Noelia Ibarra i Álvaro Pons, anima al descobriment de l’obra d’una generació jove d’artistes que està abordant el llenguatge del còmic des de perspectives inèdites i que està sent reconeguda nacional i internacionalment amb guardons tan importants com el Premi Nacional de Còmic. La mostra es pot visitar al Claustre de la Biblioteca de Gandia  de dilluns a divendres de 16 a 20:30 h i els dissabtes de 10 a 13:30 h.
El fotògraf valencià Paco Moltó (València 1939) és un dels màxims exponents de la fotografia valenciana des dels huitanta fins a l'actualitat. És autor d'excel·lents treballs, com Las Arenas o La ciudad ensoñada, publicats juntament amb més de dotze títols en diferents llibres d'autor. Paco Moltó, que es descriu a si mateix com a “llaurador de la fotografia”, ha merescut, per la seua carrera i la seua personalitat, el respecte, l’afecte i l’admiració de l'àmbit fotogràfic i cultural valencià, que, a través d'aquesta exposició, pretén fer un homenatge al seu treball i a la peculiar i irrepetible figura d'aquest fotògraf de huitanta-tres anys.  Com a bon fotògraf de carrer, Paco Moltó s'avança als esdeveniments perquè sap que passaran dècimes de segons abans que ocórrega. Que per això captura moments decisius. L'excel·lència de les seues fotografies és el resultat tant de la seua predisposició (càmera al rest, busca incerta) com del domini de la tècnica. I dominar la tècnica no és altra cosa que confrontar-se i controlant-la amb creativitat i mesura. La creativitat que demostra, tal com es veu en aquesta exposició, triant pel·lícula infraroja per a fer un reportatge de carrer i la mesura que demostra a l'hora de fugir de tot efectisme en la positivació de les seues imatges. La mostra conformada per al voltant de 70 fotografies, imatges originals, positivades per l’autor, ens apropen al món de Paco Moltó, on en la seua fotografia trobem una obra no manipulada, no preparada, que busca l’espontaneïtat i que busca captar l’instant, la naturalitat del moment, element clau per a recollir els fets quotidians que es desenvolupaven al nostre voltant. Així, aquest recorregut fotogràfic ens fa viatjar per diferents espais, des de la platja de Les Arenes dels anys 80, a la València que ens mostra mitjançant València infraroja o en la sèrie EMT. Així com a la gran quantitat de fotografies de carrer que va realitzar a diferents ciutats d’Europa i que formen part tant de col·leccions privades com dels fons de la Biblioteca Valenciana Nicolau Primitiu a la qual va cedir el seu arxiu recentment.  L’exposició estarà oberta al públic del 23 de febrer al 16 d’abril de 2023, de dimarts a diumenge, d’11 a 19 h, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).
En febrer de 2022, la revista Mètode de la Universitat de València va llançar un concurs per a artistes per a il·lustrar el monogràfic del seu número 115, «Bellesa i natura», dedicat a explorar el concepte de bellesa des de la perspectiva biològica. Més de cent obres van presentar-se a la convocatòria, amb una gran varietat de tècniques, estils i enfocaments. Finalment, vuit peces van ser escollides per a il·lustrar la portada i els articles del monogràfic coordinat pels investigadors Raquel Ortells i Eduardo M. García Roger. Del procés de selecció de les guardonades, però, va sorgir la idea de fer una exposició que permetera compartir amb el públic encara que fora només una part de la creativitat inspirada per la premissa del número. Així, el pròxim dimecres 22 de febrer, a les 19h, s’inaugurarà l’exposició «L’espill de la natura» a l’Estufa Freda del Jardí Botànic de la Universitat de València, que romandrà oberta fins al 14 de maig de 2023. La componen vint-i-una obres que reflecteixen la visió de la natura de cada artista; una visió plural i completament original en cada peça, ja que les tècniques utilitzades abasten des de la fotografia a l’escultura, passant pel dibuix digital, l’oli al llenç, l’aquarel·la o la cianotípia. En l’exposició participen vint-i-dos artistes de trajectòries, experiències i provinences diverses: són Angela Bassano, Àngela Esteban, Amparo Pons, Ana Pons, Assun Savall, Enric Ruscalleda, Esperanza Jiménez, Estrella Terrades, Francisco Juanes Ramos, Gerardo Stübing, Ian Sharp, Irene Aldazabal, Jordi González Castelló, María José Rodes, Nuria Ferriol, Núria Romeu, Pascual Timor, Paz Boira, Roser Pesquer, Silbia López de Lacalle, Valeria Floridia i Yvonne Elvin. El fet que cadascun presente un obra completament singular, però d’acord amb una mateixa premissa, dona com a resultat una exposició eclèctica i alhora harmoniosa, que ens convida a recórrer la bellesa en la natura a través d’un prisma ben divers. Ciència i art: segell d'identitat de Mètode Al llarg del seu recorregut, la revista Mètode, editada pel Vicerectorat d'Investigació de la Universitat de València i dirigida pel professor Martí Domínguez, ha situat l’estudi i l’observació dels fenòmens naturals com a font d’inspiració artística. Nombrosos artistes consagrats han deixat la seua empremta en la publicació, com ara Rafael Armengol, Rosa Torres, Carmen Calvo, Willy Ramos, Esteve Adam… i un llarg etcètera. Aquesta exposició reforça el rol de la revista com a pont entre la ciència i l’art, dues maneres d’aproximar-se al món més estretament relacionades del que podria semblar. Horari de visita «L’espill de la natura» podrà visitar-se en l’horari d’apertura del Jardí Botànic. Podeu consultar més informació ací.
L'exposició realitza un repàs per la importància que les herbes culinàries i les espècies han tingut en la nostra història i els grans beneficis que es poden extraure d'elles. 'Espècies, l’univers del sabor/Espècies, l'univers del sabor'. La mostra ha estat organitzada per la Càtedra Carmencita de la Universitat d'Alacant i ha comptat amb la col·laboració de l'Institut Interuniversitari López Piñero. 'Espècies, l’univers del sabor/Espècies, l'univers del sabor' va ser inaugurada el dijous, 9 de febrer al Palau Cerveró amb la presència prevista de la vicerectora de Cultura i Societat, Ester Alba, i el director de la Càtedra Carmencita d'Estudis del Sabor Gastronòmic, Josep Bernabeu-Mestre. La mostra, a través d'un format sensorial i viu, amb taules didàctiques i plantes naturals, ens transporta a èpoques mil·lenàries. De manera didàctica ens ensenya com, malgrat la seua aparença insignificant, la seua minsa grandària i l'escàs valor econòmic que posseeixen hui dia, les espècies han tingut gran poder a l'hora d'influir en la nostra història. A més d'aportar caràcter i personalitat als nostres plats, han servit com a moneda de canvi, impulsat la conquesta de territoris, provocat guerres i transformat els nostres hàbits socials. El comissariat està format pel catedràtic d'Història de la Ciència de la Universitat d'Alacant Josep Bernabeu i per la coordinadora de la Càtedra Carmencita i escriptora gastronòmica Ángeles Ruiz. Segons assenyalen els comissaris, les herbes culinàries i les espècies “no sols han sigut i són emprades per a un ús exclusivament culinari, també posseeixen un gran valor cosmètic i medicinal”. A més, indiquen que la mostra pretén posar en valor el curiós i desconegut món que les embolica. L'exposició ha comptat amb l'assessoria científica del Centre Iberoamericà de la Biodiversitat (CIBIO) i de l'Estació Biològica i Jardí Botànic dels Torretes de la localitat alacantina d'Ibi, que dirigeix el professor de la Universitat d'Alacant Segundo Ríos. Dissenyada per Rocamora, Disseny i Arquitectura, l'exposició posa de manifest el compromís de la Càtedra Carmencita d'Estudis del Sabor Gastronòmic amb la sostenibilitat, ja que està íntegrament elaborada amb cartó reciclat i ha rebut l'esment al millor muntatge d'una exposició efímera, transportable i itinerant en els Premis Nacionals Emporia d'Arquitectura. La visita seguint un codi QR, pot realitzar-se en valencià, castellà i anglés i el catàleg de la mateixa es troba allotjat en la pàgina www.catedracarmencita.ua.es
La presentació de la iniciativa ha estat a càrrec d’Ester Alba, vicerectora de Cultura i Societat; i Francesc-Andreu Martínez, historiador i professor de l’Àrea de Periodisme de la Universitat. Tal com afirma la rectora en el catàleg de la mostra, Mavi Mestre, la revista “va canviar la por pel riure. I això, per a un règim que havia fet de la repressió la seua base existencial, era una amenaça en tota regla”. En opinió de la rectora, “els millors i més excel·lents pensadors de l’humor del moment, autèntics mestres de la ironia i el doble sentit, a través de dibuixos i breus textos demostraven cada setmana com calia riure’s de censors i repressors, de capellans i dictadors d’una moral desfasada, de polítics i dictadors tan ridículs com desfasats”. L’escriptor Manuel Vicent, un dels grans col·laboradors de la mítica revista, indica: “Portar Hermano lobo sota el braç et definia com a jove rebel, progressista i divertit. Era el glamur de l’època mentre la dictadura havia començat a enfonsar-se”. Vicent evoca aquells temps: “La revista es fabricava amb tot l’equip d’humoristes i escriptors en uns sopars dels dijous en el restaurant Casa Picardías. Les recorde com una festa que ja anunciava la imminent llibertat. Era fins i tot divertit anar a declarar al Tribunal de Orden Público de les Salesas, que al final es prenia com una excursió quasi esportiva”. Antonio Laguna Platero i Francesc-Andreu Martínez, comissaris de la mostra, expliquen que Hermano Lobo va nàixer per a demostrar que la tan esbombada obertura de la Llei de Premsa de 1966, també anomenada Llei Fraga, “no era més que un lleuger retoc de maquillatge a la ja deteriorada i quasi fúnebre cara de la dictadura”. La exposició ‘Hermano Lobo (1972-1976): un ou dur per al Caudillo’ és un homenatge a uns humoristes que, a través del dibuix, la caricatura i la paraula escrita, obriren en el tardofranquisme espais de llibertat que la Transició, a continuació, anava a requerir. La revista va aparèixer en juny de 1972, per iniciativa de l’editor José Ángel Ezcurra (que venia editant Triunfo des de 1962) i del humorista gràfic Chumy Chúmez. Pensaren que era l’hora d’afegir a l’humor surrealista i costumista de La Codorniz, una altre explícitament polític, que trenqués els límits de l’escassa tolerància franquista envers la llibertat d’expressió.  La publicació setmanal va estar en el carrer fins 1976 i va reunir a extraordinaris dibuixants, com Chumy Chúmez, Manolo Summers, El Perich, Forges, Miguel Gila, Andrés Rábago Ops (El Roto), Joaquín Rodríguez Dodot, Vallés, Cesc, Ramón o Quino; així com una nòmina brillant d’escriptors encapçalada per Manuel Vicent, Francisco Umbral, Carlos Luis Álvarez Cándido, Jimmy Giménez Arnau, Rosa Montero, Manuel Vázquez Montalbán, Eduardo Haro Tecglen, Luis Carandell, Jaime Millás o Emilio de la Cruz Aguilar. Tot plegat, una redacció riallera, excepcional i políticament compromesa amb la conquesta de les llibertats. El subtítol de l’exposició té explicació. El primer nom triat per a la revista va ser El huevo duro; com que va ser titllat d’inacceptable per la censura, algú va pensar a llevar-li agressivitat i posar-li El huevo blanco. La humorada no va ser tolerada i, finalment, es va quedar amb Hermano Lobo. Evidentment, la censura i els mecanismes coactius del règim franquista envers les publicacions humorístiques són part fonamental de l’exposició, com ho van ser en la vida d’Hermano Lobo. Hermano Lobo i les revistes satíriques coetànies (Por favor, El Papus, etc.) van ser instruments dinamitzadors del canvi, finalment destruïts pel mateix canvi. Van morir quan al Transició encara no havia culminat. Tot i això, demostren que la narrativa –la ficció històrica– segons la qual la Transició va ser albirada des de dins del franquisme és senzillament falsa. Calgueren forces socials al carrer, però també forces intel·lectuals als periòdics, per anar infinitament més lluny del que els franquistes “reformistes” pretenien. L’exposició s’acompanya d’un llibre-catàleg, Hermano Lobo (1972-1976). Un ou dur per al Caudillo, coordinat per Antonio Laguna i Francesc-Andreu Martínez, en el qual intervenen els majors especialistes en humor periodístic durant la Transició (Josep Lluís Gómez Mompart, Francesc Salgado, Ramón Tena, Gerardo Vilches, Jaume Guillamet i Francisco Segado), i que obri un capítol de Manuel Vicent i tanca un altre de Jaime Millás.  Aquesta mostra continua la línia de programació expositiva de la Universitat de València sobre sàtira política que es va iniciar amb l’exposició ‘OPS/El Roto/Rábago. Un viatge de mil dimonis’ l’any 2013 i que va seguir amb ‘La Traca. La transgressió com a norma’ el 2016.
L’exposició, que porta per títol ‘Destí: vida. Crònica fotogràfica de l’èxode ucraïnès’, està promoguda pel Vicerectorat de Cultura i Societat i per la Fundació Juntos por la Vida.  El passat 1 de març, el fotoperiodista Benito Pajares, premi World Press Photo en 2006, va arribar a Przemysl, a la frontera entre Polònia i Ucraïna, amb un grup de voluntaris de l’ONG Juntos por la Vida, per a col·laborar com a voluntari en l’evacuació i el trasllat de refugiats. També per a documentar amb la seua càmera la tragèdia dels refugiats ucraïnesos. El fruit d’aquella iniciativa pot contemplar-se ara al Claustre superior de l’edifici de La Nau fins el 5 de febrer de 2023. Segons escriuen la rectora de la Universitat de València, Mavi Mestre, i la vicerectora de Cultura i Societat, Ester Alba, “la càmera de Benito pogué captar la desolació i la destrucció de la guerra. Llogarets, pobles i ciutats bombardejats, runes on abans hi havia cases, esquelets d’edificis de vivendes cremats, bombes sense explotar clavades al terra, grans forats als camps ocasionats per míssils. Armament i tancs convertits en ferralla abandonats als camins, carreteres i ponts tallats”. I afegeixen: “Aquestes imatges es poden veure i ‘sentir’ en aquesta exposició a través de l’objectiu i la mirada professional, artística, humana i plena de sensibilitat de Benito Pajares, qui amb la seua càmera recorre el món des de fa anys”. Benito Pajares explica que va viatjar a la zona “com un voluntari més”. A diferència d’altres treballs que ha realitzat com a fotoperiodista, en aquesta ocasió l’impuls inicial no era professional, sinó solidari. “Allà vaig fer de tot, des de conduir una furgoneta a repartir roba i aliments entre els refugiats”. Això sí, amb la seua càmera sempre al costat, documentant cada jornada. La presidenta de Juntos por la Vida, Clara Arnal, recorda el paper de la Universitat: “Durant tres mesos navegàrem per vertaders rius humans i vàrem tenir la sort d’ajudar a moltes persones a arribar a Espanya de manera segura. El primer autobús ho va fer el 7 de març a la Universitat de València, que ràpidament ens oferí la seua inestimable ajuda a la causa ucraïnesa. Aquella matinada, cinquanta famílies esperaven les primeres refugiades amb fills”. Com explica la presidenta de l’ONG, “des de llavors més de 400 famílies i més de 100 voluntaris han format part d’un exèrcit de solidaritat, que, juntament amb institucions, empreses i altres entitats, fan encara possible que la vida siga el destí de tantes víctimes d’aquest conflicte”. El cònsol honorari d’Ucraïna a la Comunitat Valenciana, Pablo Gil, proclama que el destí dels ucraïnesos “és la vida i l’anhel de viure la Vida, amb majúscula, en pau, en harmonia i llibertat”. I conclou: “El poble ucraïnès és tossut, perseverant i gosaria dir que indestructible”.
Amb aquesta exposició, València dona testimoniatge de la connexió entre el disseny i l’art d’avantguarda que es forjava a la ciutat en els anys 60 i que es va imposar durant dècades fins a finals del segle XX. Ho fa a través de 80 obres pictòriques i gràfiques disposades pel comissari de l’exposició, el professor de la Universitat de València Vicente Pla, codirector de l’Arxiu Valencià del Disseny, en dos capítols diferenciats, ‘Discontinuïtats’ i ‘Expansions’, amb els quals pretén “configurar una estructura de coneixement que ens ajudarà a entendre bona part tant de l’art de la innovació pictòrica i gràfica valenciana com els moderns plantejaments del disseny”. L'acte inaugural, celebrat dimarts 20 de desembre, va comptar amb la presència de la vicerectora de Cultura i Societat, Ester Alba; el professor Vicente Pla; el director d’activitats de la Col·lecció Martínez Guerricabeitia, José Martín; i José Miguel Martínez-Medina, fill de l’homenatjat que va parlar en representació de la família, la qual ha fet la donació de l’arxiu de son pare a l’Arxiu Valencià del Disseny per al seu estudi, conservació i difusió. La vicerectora Ester Alba va agrair el treball conjunt realitzat en aquesta mostra entre l’Arxiu Valencià del Disseny i la Col·lecció Martínez Guerricabeitia “que ha permés que dues col·leccions de la Universitat de València puguen conviure i dialogar en un únic espai, conjuminant dues vessants artístiques com són el disseny, la innovació i l’avantguarda en la construcció dels espais, i l’art, que dona un salt passant de ser un element merament contemplatiu a servir de motor de canvi social i polític”. A les seues paraules es va sumar el comissari de l’exposició, qui va insistir en la connexió entre els dos llegats presents en la mostra: el de José Martínez-Medina, precursor i pioner en l’avantguarda artística valenciana des del disseny, i el de Jesús Martínez Guerricabeitia, amb una col·lecció d’art contemporani excel·lentment conservada i disposada per a la seua difusió. En aquest sentit, José Martín va mostrar la seua satisfacció per veure la confluència dels dos projectes contemporanis artístics de la Universitat en un mateix espai, la Sala Martínez Guerricabeitia de La Nau; mentre José Miguel Martínez-Medina va recordar amb emoció l’esperit innovador i trencador de son pare, a qui va definir com a “un enamorat de l’art”. L'obertura a la societat d’aquesta exposició va reunir alhora a múltiples artífexs de la cultura, el disseny i l’art valencians. A més de la presència del gerent de la Fundació General de la Universitat de València, Cristóbal Suria; la cap de la Unitat d’Innovació de l’Agència Valenciana de la Innovació, Silvia Sánchez; la directora de l’Escola Superior d’Art de València (EASD), Rosa Esteban; la directora de l’IVAM, Nuria Enguita; José Pedro Martínez, fill de Jesús Martínez Guerricabeitia i antic director de la Col·lecció de la UV; o Carlos Salazar, del Col·legi d’Arquitectes; s’hi van donar cita Lola Castelló, Marisa Gallén, Vicent Martínez, Manuel Lecuona, Xavier Bordils, Xavier Giner, Ximo Roca, Artur Heras, Javier Calvo, Bernardo Tejeda, Amparo Iranzo, Boye Llorens Peters, Luis Moscardó Cuquerella, Ximo Amigó o Aurora Valero qui va ressaltar la figura de José Martínez-Medina com a “protector dels artistes valencians”. Empresari i mentor inquiet  I és que José Martínez-Medina es va “enganxar” al plantejaments gràfics i artístics moderns, els quals el van resultar d’allò més atractius i en els quals va fixar la seua producció, d’una banda, com a dibuixant, creador de dissenys de productes i projectista d’interiors; i, d’una altra, com a amant de la creació artística més innovadora, trencadora i quasi irreverent, que començava a enfrontar-se amb fermesa als fonaments convencionals de l’art. Tot allò, més la seua inquietud per adaptar-se i adaptar el seu entorn productiu a les noves tendències estètiques, explica Vicente Pla, va fer de Martínez-Medina una persona influent en el món artístic valencià, convertint la botiga que la família havia obert en el cèntric carrer Poeta Querol l’any 1962 en un punt de trobada, un lloc de referència per a les ments creadores més recents, “tant des de plantejaments teòrics, com en el cas de Vicente Aguilera Cerni, com des de la pràctica artística, com en el de Ximo Michavila”. José Martínez-Medina (1919-2006) es posà al front, juntament amb els seus germans, de la fàbrica de mobles fundada per son pare, Juan Martínez Medina. Açò va ocórrer l’any 1952, moment en què la dedicació de José no es va limitar a la mera gestió empresarial, sinó que començà ja a treballar com a dissenyador per a l’empresa fent de la seua producció “una de les principals aportacions a la modernització del moble i de l’interiorisme a València durant la segona meitat del segle XX”, destaca Pla. Aquesta sensibilitat artística abocà a l’empresari i dissenyador a donar suport i visibilitzar a un nombrós grup de joves artistes emergents convertint la botiga de Poeta Querol en una mena de galeria o sala d’exposicions on s’exhibia l’obra més moderna, creacions que havien sigut resultat d’experiments i d’actituds inconformistes; i esdevenint ell mateix en contacte i facilitador perquè aquestes propostes, fins i tot les més arriscades, trobaren una via d’introducció en el mercat artístic. Ací apareixen noms propis com ara José María Yturralde, Javier Calvo, Manolo Valdés, Salvador Soria, Artur Heras, Ximo Michavila, Rafael Armengol…, però també els de dones pioneres de l’avantguarda valenciana com són Aurora Valero, Ana Peters i Camelia López, totes tres protagonistes de la primera exposició dedicada a dones artistes, l’any 1965, que va promoure José Martínez-Medina. Segons detalla el comissari de la mostra, la figura de José Martínez-Medina no és encara prou coneguda malgrat que el trobem vinculat a l’art modern a partir d’alguns estudis previs. D’ací que l’exposició ‘José Martínez-Medina i la innovació artística a València’ busque ser un altaveu del paper fonamental que va exercir el dissenyador valencià per a la consolidació de l’avantguarda artística de la segona meitat del segle XX, prenent com a referència obra de la Col·lecció Martínez Guerricabeita de la Universitat de València, produïda per artistes relacionats amb José Martínez-Medina, així com quadres i d’altres peces procedents de fons de l’IVAM, de la cessió d’artistes o dels seus hereus, a més d’obra gràfica de l’Arxiu Valencià del Disseny, des del qual, assenyala Vicente Pla, “s’ha volgut orientar aquest projecte expositiu cap a la demostració de les intenses connexions estructurals i homològiques entre el món del disseny i el de les arts plàstiques dins del gran marc de les pràctiques creatives inspirades per l’ideal de la innovació”. Hui, aquesta demostració és possible en un altre “gran marc”: el de la Capitalitat Mundial del Disseny, que ha pertangut aquest 2022 a la ciutat de València posant de manifest que aquella innovació creativa dels 60 continua vigent en el segle XXI, amb el suport d’institucions i entitats capitals en la promoció del disseny com són la Generalitat a través de l’Agència Valenciana de la Innovació, l’Ajuntament de València o la World Design Capital Valencia 2022.  LLISTAT COMPLET DELS I LES ARTISTES PRESENTS EN L’EXPOSICIÓ Cristina Alabau  Andreu Alfaro  Anzo  Rafael Armengol  Manuel Boix  Javier Calvo  Camelia  Equipo Crónica  Amadeo Gabino  Josep Guinovart  Artur Heras  Manuel Hernández Mompó  Carmen Michavila  Joaquín Michavila  Ana Peters  Eusebio Sempere  Salvador Soria  Manuel Valdés  Aurora Valero  Salvador Victoria  José María Yturralde
Passat, present i futur es donen la mà en la proposta que fins al pròxim 12 de febrer es pot visitar a la sala de la Muralla del Col·legi Major Rector Peset de València. Inspirada en conceptes creuats entre allò col·lectiu i allò individual, l'exposició gira al voltant de dos processos de reconversió, l'industrial i el personal. Imatges d'arxiu de les últimes dècades del segle XX i primeres de l'actual conviuen amb materials creats per al muntatge. Per a aprofundir en la visió que sobre la vida en una factory town té, Vic Pereiró (Port de Sagunt, 1971) compta de manera creativa amb veus que parlen del passat i ha ampliat aquest ressò amb sons del present i figures que apunten a un futur pròxim. En el muntatge recorre a tècniques pròpies del found footage, la superposició i manipulació d'imatges ja existents i la creació de pròpies. En l'amalgama, tan important és el que es veu com el que s'intueix. En aquesta ocasió ha generat nous continguts que se sumen a l'ingent material d'arxiu manejat. Entre aquest, les nombroses entrevistes realitzades als treballadors de la siderúrgica saguntina. “El conveni i la màquina és un assaig audiovisual que gira al voltant de dos processos de reconversió, l'industrial i el personal. De com el primer va desmembrar la consciència de classe d'una comunitat sencera i el segon la va portar de tornada. Tot narrat a l'espera d'eixa altra desitjada tercera reconversió que no acaba d'arribar, la del sistema i els seus valors”, comenta Pereiró en la seua nota d'intencions. El recorregut dissenyat planteja un retrat d'autor de la societat resultant de l'experiment social que va ser la ciutat factoria. Se centra en els últims cinquanta anys de transformació i canvis, amb la consciència de classe i la seua evolució com a eix transversal. Tot això narrat des de la mirada condicionada de l'autor a partir de records, percepcions i emocions de les quals s'ha anat impregnant i a les quals ha sumat la de persones pròximes. Entre les seues reflexions, hi ha referències a la deixalla, a l'inútil, idea que travessa tota l'obra, donant valor als errors, al que ja no serveix o no té utilitat. També hi ha al·lusions a les màscares socials que s'utilitzen per a transitar per la vida. L'exposició s'articula al voltant de la peça principal que dona títol a la mostra. Aquesta obra es presenta envoltada de tres instal·lacions que complementen el discurs. Un recorregut visual de com l'autor s'ha relacionat i s'ha vist influït per eixa espècie de “Suburbia” industrial entre l’horta que és la seua localitat natal. Per a la gravació de part del material ha convidat a participar a col·lectius i veïns com ara Áurea Pereiró, el cor Gagliarda, Jaike Gemini, Miguel Ángel Martín, Mireia Arona, Santiago López, Eduardo Manzana i a altres artistes amb els quals ha col·laborat en projectes anteriors, com Iván Blanco, Nástio Mosquit i el duo de músics Matèria. El pes de la memòria Com a artista visual Vic Pereiró ha realitzat nombrosos projectes documentals, de cinema, televisió i investigació des de 1999, col·laborant i impulsant diferents productores audiovisuals. Va ser creador del col·lectiu Nastivicious en col·laboració amb l'artista Nástio Mosquit. White&Vicious és la seua última iniciativa de creació i investigació multisensorial, al costat del compositor i dissenyador sonor Iván Blanco. Memòria, lluita i utopia són els tres conceptes fonamentals sobre els quals ha fet girar la seua obra, entenent la seua pràctica artística com un acte de militància que, des del compromís i l'acció, desafia l'agressivitat de l'entorn i el caos contemporani. Part del seu treball reflecteix el desequilibri existent i apunta possibles eixides al conflicte. L’exposició estarà oberta al públic del 20 de desembre de 2022 al 12 de febrer de 2023, del dimarts a diumenge, d’11.00 a 19.00 h, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).
Dins del programa Cultura als Campus de la Universitat de València, l'exposició ‘Creadores de conciencia. 40 fotoperiodistas comprometidos’, produïda per DKV amb motiu dels 20 anys d'accions de Responsabilitat Social de la companyia, arriba a València. Aquesta mostra busca reconéixer el treball dels i les professionals de la fotografia que arrisquen la seua vida en conflictes bèl·lics, desastres naturals o règims autàrquics. L’exposició completa reuneix el treball de 40 fotoperiodistes, en la seua majoria espanyols, encara que n’hi ha obres de professionals internacionals, com Carlos Spottorno o José Cendón. En l’elenc, n’hi ha fotoperiodistes amb una llarga trajectòria, com Gervasio Sánchez, Kim Manresa, Sergi Cámara o Sandra Balcells; i altres més jóvens, com Javier Corso, Manu Brabo, Samuel Aranda, Bernat Armangué o Lurdes Basolí. A més, l’exposició recull treballs de fotògrafs cercanos al nostre entorn, com el guipuscoà Andoni Lubaki, els pamplonecs Clemente Bernard i Daniel Ochoa de Olza, i els bilbaïns Fernando Moleres i Ricky Dávila. En aquesta itinerància es mostra el treball de 25 fotoperiodistes i es podrà visitar en els Aularis Nord i Sud del Campus de Tarongers de la Universitat de València des de l'1 de desembre de 2022 fins al 31 de gener de 2023. El llistat complet dels i les 40 fotoperiodistes que reuneix la mostra és: Samuel Aranda, Bernat Armangué, Walter Astrada, Sandra Balsells, Lurdes R. Basolí, Javier Bauluz, Clemente Bernad, Pep Bonet, Manu Brabo, Olmo Calvo, Sergi Cámara, José Cendón, José Colón, Javier Corso, Ricky Dávila, Juan M. Díaz Burgos, Ricardo García Vilanova, Antonio González Caro, Diego Ibarra Sánchez, Sebastian Liste, JM López, Andoni Lubaki, Kim Manresa, Enric Martí, Andrés Martínez Casares, Maysun, Fernando Moleres, Alfonso Moral, Emilio Morenatti, Daniel Ochoa de Olza, Ana Palacios, Santi Palacios, Judith Prat, Abel Ruiz de León, Rafael S. Fabrés, Gervasio Sánchez, Carlos Spottorno, Rafael Trobat, Guillem Valle i Mingo Venero. Les fotografies que es presenten en l'exposició s'han publicat en els mitjans de comunicació més rellevants del món, i donen a conéixer tant realitats inquietants i crues de llocs llunyans com Síria, Colòmbia, Veneçuela, l'Iraq, Egipte..., com a situacions que es poden viure en el nostre propi barri o ciutat. Totes les fotografies estan tractades amb serietat i rigor, i amb una ànima i una màgia especials, que no deixen indiferent a la persona que les observa. L'exposició, a més de remoure consciències i acostar a les injustícies, els abusos i el dolor humà, homenatja una generació de fotoperiodistes que han reflectit amb imatges alguns dels moments transcendentals de la història recent, a vegades en situacions precàries i assumint riscos. Una tasca molt important, en moments històrics agitats i convulsos, tasca que no ha aconseguit sempre un just reconeixement.  DKV ha produït aquesta exposició amb motiu del XX aniversari de les seues accions de Responsabilitat Social, abordant les temàtiques que s'han tractat en l'entitat durant aquests vint anys com a problemes de canvi climàtic, malalties, salut, diversitat o col·lectius socialment marginats. Des de la seua inauguració, a Barcelona el setembre de 2018, ja ha passat per Madrid, Saragossa, Gijón, Sevilla, Màlaga i ara visita Sant Sebastià. Aquesta exposició ja ha tingut un total de 127.000 visitants.
L’exposició forma part de les activitats Barcelona-València que ha impulsat l’Ajuntament de Barcelona i el Disseny Hub Barcelona, amb l’objectiu de posar en valor les relacions dels teixits creatius i productius d’ambdues ciutats, en el marc de la celebració de la World Design Capital València 2022. En la presentació van estar presents Ester Alba, vicerectora Cultura i Societat de la Universitat de València; Xavier Marcé, regidor de Turisme i Indústries Creatives de l’Ajuntament de Barcelona; Salvi Plaja, president del FAD; Maria Navarro, directora de l’ADCV; i Xavi Calvo, director general de la WDCV22. També van intervindre durant la visita guiada Àngel Martínez, president de l’ADCV, i Roger Subirà, vicepresident de l’ARQUIN-FAD. La vicerectora de Cultura i Societat, Ester Alba, ha indicat que per a la Universitat és molt important haver recuperat la Sala de Bigues com a espai d’exposició, “però a més té un valor especial poder fer-ho amb l’exposició ‘El millor disseny de l’any’, que recorda l’especial vincle que uneix València i Barcelona, i que a més serveix com a colofó de les activitats de l’any de la Capitalitat Mundial del Disseny”. Per Xavier Marcé, regidor de Turisme i Indústries Creatives, des de l’Ajuntament de Barcelona s’ha fet “una aposta de diàleg entre ciutats per posar en valor la creativitat i la innovació i donar més visibilitat a les indústries creatives”. “Aquesta mostra”, ha afegit, “vol aportar un marc de reflexió a partir de peces, idees i altres projectes pensats des de l’arquitectura i el disseny, per abordar la transformació de la societat per fer-la més oberta, inclusiva i sostenible”. Per la seua banda, el president del FAD, Salvi Plaja, ha destacat que la relació entre professionals del disseny i empreses de Barcelona i València “és històrica, no és res nou, per això al FAD era molt significatiu que fos a València i just aquest any en què és Capital Mundial del Disseny, la ciutat on viatgés per primera vegada l’exposició ‘El millor disseny de l’any’, una mostra anual amb més de 10 anys de trajectòria que s’ha pogut veure fins ara només a Barcelona, “però que està formada per productes i projectes de tot el territori espanyol”. La directora de la ADCV, Maria Navarro, ha explicat amb detall els Premis Impacte Positiu de l’ADCV, que es poden veure a la mostra, i ha aprofitat per remarcar que “és el moment de reivindicar la capacitat del disseny per crear processos i serveis que promoguin una societat més inclusiva i igualitària, i tenint el compte el context d’emergència climàtica en el qual vivim”. Xavi Calvo, el director general de la World Design Capital València 2022, ha afirmat que “durant el 2022 hem estat fent disseny, tant des de València com des de Barcelona, i no és casualitat que tanquem l’any celebrant i institucionalitzant aquesta relació històrica amb l’exposició ‘El millor disseny de l’any’”. Trobada de les dues comunitats de dissenyadors Dintre de la programació oficial de la World Design Capital València 2022, es van organitzar dues activitats per al dia de la inauguració (24 de novembre), per posar en relació les dues comunitats creatives. Primer la xerrada ‘El pecat i el disseny. Confessions i reflexions València-Barcelona entorn de la pràctica professional’, amb la participació de destacats dissenyadors i arquitectes catalans i valencians, com Inma Bermúdez, Santi Fuster (Bendita Gloria), Alfredo Payá (noname29) i Jesús Carmona (Guillermo Santomà Studio). A continuació, es va inaugurar l’exposició ‘El millor disseny de l’any’, una versió itinerant de la mostra dels premis de disseny industrial (Premis ADI), disseny gràfic i comunicació visual (Premis ADG Laus) i arquitectura i interiorisme (Premis FAD) que organitzen les associacions del FAD, als quals s’hi han sumat els dissenys guanyadors dels Premis Impacte Positiu 2022 de l’ADCV. Unes activitats amb la presència de responsables polítics, professionals, empreses del sector i de les entitats de promoció del disseny d’ambdues ciutats, que esdevindrà una ocasió única per crear, activar i facilitar vincles i col·laboracions entre dos potents ecosistemes del disseny.
El 1972, Manuel Sanchis Guarner va editar ‘La ciutat de València. Síntesi d’Història i Geografia urbana’ (Cercle de Belles Arts, València). El llibre va canviar la percepció que fins al moment es tenia de l’evolució urbana i del patrimoni de la capital valenciana. La publicació va obrir una etapa fructífera d’estudis moderns i avançats sobre arquitectura, arqueologia, geografia urbana, història, literatura i, fins i tot, festes i tradicions. A més, l’obra va obrir un corrent d’estima envers una ciutat que calia conservar i protegir de la destrucció. El comissari de les exposicions, Josep Vicent Boira, es pregunta: “¿Cóm era la València de finals dels seixanta i començament dels setanta quan s’edità el volum del 1972? ¿Què queda d’aquella ciutat –si és que en queda alguna cosa–, en la del 2022? ¿De quins temes es parlava a la ciutat en aquells anys inicials de la dècada dels setanta del segle XX? ¿Com ha evolucionat València en aquests darrers cinquanta anys? Un dels objectius declarats d’aquesta exposició –i lògicament del catàleg que l’acompanya– és la de transmetre a les generacions més joves no sols la importància d’un llibre pioner com el de Sanchis Guarner, sinó també el coneixement d’una ciutat que ha canviat molt en aquests darrers cinquanta anys”. Boira ha dit que la idea és “no oblidar Sanchis Guarner”. I ha afegit que el llibre ‘La ciutat de València’ va definir l’esperit de la ciutat i va ser “un avís” del risc que es cernia sobre València “d’esdevindre una ciutat monstre”. Per la seua banda, el catedràtic d’Història Antoni Furió, en el text que publica en el catàleg de l’exposició, indica: “Llegida avui, cinquanta anys després de la seua publicació, La ciutat de València fa la impressió d’un llibre absolutament modern, actual, una impressió que encara devia ser més forta en el tristíssim i desolat panorama intel·lectual de la València dels primers anys setanta, a les acaballes ja del franquisme”. Com escriuen en el catàleg la rectora de la Universitat de València, Mavi Mestre, i la vicerectora de Cultura i Societat, Ester Alba, “el compromís de la Universitat de València amb la ciutat és innegable. La Universitat és filla de la ciutat. Fa més de 500 anys que aquella va veure la llum al si dels seus carrers i places. I durant els més de cinc segles de vida, la tasca dels seus professors i professores ha consistit, en part, en mantenir viu aquest lligam. Manuel Sanchis Guarner n’és un exemple exacte”. ‘València, 1972. Cap a la ciutat monstre’ està estructurada en cinc blocs. A través d’ells, es reflexiona sobre com era la ciutat en 1972, es compara amb l’actual, es mostra l’oposició entre la València oficial-franquista i la societat emergent moderna i democràtica, s’explica el Pla General vigent, i es reivindica la figura de Manuel Sanchis Guarner. ‘Sanchis Guarner, il·lustrador’ L’exposició de la Sala Oberta, titulada ‘Sanchis Guarner, il·lustrador’, fa públiques, per primera vegada, il·lustracions del mateix Sanchis Guarner. En paraules de Boira: “El llibre La Ciutat de València. Síntesi d’història i geografia urbana (1972) no sols atresora un coneixement ric i una estima profunda envers la ciutat. L’original mecanografiat guarda un altre secret que ara desvetllem per primera vegada: més de cent cinquanta dibuixos inèdits sobre monuments, estàtues, edificis, quadres, gravats i representacions relacionades amb la ciutat”. Sanchis Guarner, amb un treball delicat i precís de composició, va fer de l’original mecanografiat una autèntica maqueta del que havia de ser l’edició impresa impulsada pel Círculo de Bellas Artes de València el 1972. En pràcticament cada plana, l’autor va invertir temps i dedicació a esbossar sobre paper, amb estil ràpid però precís, una interpretació del que després seria tot l’aparell gràfic que va acompanyar el text.
En paraules del comissari, hi ha agrupacions de peces amb elements comuns de representació i una paraula definitòria i coincident per a elles, en forma de dèsset seccions que mostren prou bé els interessos tant dels col·leccionistes en adquirir les obres com de l’art gràfic creat entre la dècada dels 70 i els 90 del segle XX: lluita, amor, futur, paisatge, sexe, tradició, realitat, violència, naturalesa, abstracció, mort, poder, geometria, retrat, política, desigualtat i repressió. L’exposició està organitzada pel Vicerectorat de Cultura i Societat de la Universitat de València, la Fundació General de la Universitat de València - Col·lecció Martínez Guerricabeitia i l’Ajuntament d’Algemesí. I compta amb el suport de Caixa Popular. Un dels objectius culturals de la Universitat de València és preservar, enriquir, estudiar i difondre el seu patrimoni artístic. A través d’aquest projecte expositiu es pretén un acostament encara major d’aquests béns a la societat, gràcies a l’organització de mostres fora de la ciutat de València que permeten al públic la contemplació directa d’una selecció de les seues obres. En aquesta ocasió, concretament, ho fa mitjançant peces d’art gràfic de la col·lecció Martínez Guerricabeitia, una de les col·leccions universitàries espanyoles d’art contemporani més importants, formada per quasi mig miler d’obres i que va ser llegada a la Universitat de València el 1999.
Aquesta mostra pretén, segons expliquen els seus comissaris, Rafael Gil i Mariángeles Pérez, “posar en valor el quefer de les dones artistes les obres de les quals integren la col·lecció Martínez Guerricabeitia de la Universitat de València. Moltes d’elles són dones que van desenvolupar la seua labor en un context sociopolític que feia molt difícil la seua autonomia com a creadores. I, no obstant això, van aconseguir subvertir els paràmetres del poder que les subjugava. Unes altres, d’èpoques més recents, han gaudit d’un major prestigi en el seu moment, però encara hui la majoria d’artistes dones continuen reivindicant el seu lloc en un sistema artístic marcadament androcèntric”. Així, algunes de les artistes representades en la mostra són, entre unes altres, Carmen Grau, Isabel Oliver, Carmen Calvo o Mavi Escamilla, guanyadora de la Biennal Martínez Guerricabeitia 2010. D’altra banda, i d’acord amb els comissaris, “exemple de la consideració i de l’entorn moltes vegades hostil en el qual van expressar la seua creativitat sobretot durant el franquisme és la representació femenina que apareix en moltes obres de la col·lecció realitzades per altres autors”, com ara Josep Renau. “Unes imatges -sostenen- que mostren els estereotips presents en l’art contemporani patriarcal, que van ser el manteniment sobre el qual van traçar les seues trajectòries les artistes que malgrat l’adversitat van aconseguir expressar el seu compromís i lluita mitjançant l’art”. Organitzen l’exposició la Universitat de València, a través del Vicerectorat de Cultura i Societat i la Col·lecció Martínez Guerricabeitia de la Fundació General UV, i l’Ajuntament de Requena, amb la col·laboració de Caixa Popular. La inauguració de l’exposició va tindre lloc dins del seminari ‘Les artistes en l’escena espanyola contemporània’, que la Universitat va celebrar els dies 10 i 11 de novembre a l’església de Sant Nicolau de Bari de Requena.
La designació de València com a Capital Mundial del Disseny el 2022 ha propiciat la col·laboració entre l’Institut per a la Investigació i Desenvolupament dels Processos de Creació i Arteterapia (IDECART) i la Universitat de València mitjançant el vicerectorat de Cultura i Societat i el Col·legi Major Rector Peset que acull aquesta exposició. La inauguració serà hui dimecres a les 19 hores, i estarà a càrrec d’Ester Alba, vicerectora de Cultura i Societat de la Universitat de València; Xavier Giner, comissari de l’exposició; Ana Hernández, secretària d’Idecart; Xavi Calvo, director general WDCValencia2022; i Carles Xavier López, director del Col·legi Major Rector Peset. La mostra estarà oberta fins l’11 de desembre, de dimarts a diumenge, d’11 a 19 hores, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4).  Dissenyar és un procés creatiu i l’objectiu de l’IDECART s’adreça a desenvolupar i donar a conèixer el potencial transformador dels processos de creació individualment o col·lectivament. Així, la proposta que aquesta exposició ens mostrarà son el procés generat a partir d’un espai de comunicació, relació i inserció entre professionals del disseny, l’artteràpia i persones amb dificultats de salut, socials, culturals i/o educatives.   Per desenvolupar aquesta proposta es parteix d’un disseny inclusiu i col·laboratiu on cadascun trobarà les condicions per explorar la seua creativitat d’una forma oberta i experimental, fer grup partint d’allò més particular de cadascun. Els tallers que conformen aquesta exposició s’han desenvolupat en col·laboració amb les entitats socials Koopera, Novaterra, Acollida i Fem salut. Pel que fa a les entitats que han conformat el projecte i prenent les seues paraules, trobem Acollida centre d’inserció sociolaboral, orientat a la prevenció i reinserció efectiva de menors desfavorits socialment, culturalment i econòmicament està situat al barri de Torrefiel (València). Fem Salut Mental, els seus programes per a la inclusió social i laboral contribueixen a la millora de la convivència amb el seu entorn, de la seua autonomia i de la qualitat de vida. Novaterra, treballa per la inserció sociolaboral de persones mitjançant el desenvolupament de l’ocupabilitat, la intermediació i la creació de llocs de treball. Koopera, és una planta de reciclatge tèxtil que busca la inclusió activa de persones en risc d’exclusió social a través de la innovació en la gestió ètica i ambiental del tèxtil.  Amb aquestes quatre entitats s’han dut a terme els set projectes que configuren aquesta exposició i que conjugant disseny, artteràpia i el treball en equip desenvolupat per les persones que hi ha participat, ens permet visibilitzar tant el procés amb assoliments i dificultats com els resultats dels projectes de desenvolupament creatiu per a la inclusió de la diversitat. En definitiva, aquesta mostra permet visualitzar des d’una perspectiva crítica, creativa i pràctica, tant el procés amb assoliments i dificultats com els resultats dels projectes de desenvolupament creatiu per a la inclusió de la diversitat.
L’anunci s’ha realitzat durant la inauguració al Centre Cultural La Nau de la Universitat de València de l’exposició ‘Fer i desfer. Pensant amb les mans’, que podrà visitar-se a la Sala Estudi General fins el 18 de desembre, i que mostra les 19 propostes que han opta al premi. L’obra guanyadora, presentada per la galeria Luis Adelantado, és titula Jarife IV (un paseo con Kike y Alex) I, II, de 2020. Es tracta d’una “lona, drapet i agulles de cap sobre bastidor entelat i fusta de sapel·li”, de 234 x 104 x 12 centímetres. Els membres del jurat afirmen sobre l’obra guardonada: “Utilitzen formes del patronatge tèxtil que evoquen un especejament dels cossos, amb una presència fantasmal i una gran neteja tècnica”. A l’acte de presentació han assistit representants de les entitats promotores de la iniciativa: Ester Alba (vicerectora de Cultura i Societat de la Universitat de València), Juan Viña (president de la Fundació Cañada Blanch), Salomé Cuesta (vicerectora d’Art, Ciència, Tecnologia i Societat de la UPV), Sara Vilar (comissària de l’exposició), Beatriz Espejo (crítica d’art i membre del jurat), Elena Vozmediano (crítica d’art i membre del jurat), Eva Sandoval (membre del Patronat de Fundació Cañada Blanch) i Paula Sánchez (directora de Fundació Cañada Blanch). Les propostes artístiques que han optat al premi, i que ara es poden visitar a La Nau, són de Fuentesal Arenillas (Jarife IV. Un paseo con Kike y Alex I, II), Judith Egger (Secret chapel), Cristina Alabau (Espacio Hombre-Naturaleza), María Muñoz (Cambiar la Piel I y II), María Perceval Graells (Filant Prim I), Ernesto Casero (Una historia de lo natural), Antonio Alcaraz (Serie variaciones distrito minero, Linares), Ángel Peris (Abstracción sobre papel 20220624, Cuerpo de tinta C), Antonio Fernández Alvira (El fluir en lo fijado), Melanie Teresa Bohrer (Conversion of objects), Inma Femenía (Serie Llum), Marcos Juncal (Metodologia arqueològica), Alejandro Mañas (Serie Instantes de visiones), Elena Aitzkoa (Oxígeno y Amapola, suave despuntar), Pamen Pereira (Rewired), Carlos Sebastiá (Adolescencia en la terraza del club náutico), Beatriz Díaz Ceballos (Poesía líquida), Lluc Margrau (Colección I), i Alex Gambín (Relación de elementos). Les galeries participants en aquesta edició han sigut Luis Adelantado, Aural Galeria, Galeria Benlliure, Jorge López Galeria, Canem Galeria, Rosa Santos, Galeria Cuatro, IB Isabel Bilbao/Galería de Arte, Gabinete de Dibujos, Galeria Vangar, House of Chappaz, Alba Cabrera Art Contemporani, Shiras Galeria, Galeria Thema, La Merceria, Espai Nivi Coll Blanch, The Liminal, SET Espai d’Art i Tuesday to Friday. En el catàleg que acompanya l’exposició, la rectora de la Universitat de València, Mavi Mestre, afirma que les obres presentades, “encara que atenen diferents temes que preocupen en els nostres dies, curiosament responen a una forma d’abordar la pràctica artística similar”. La rectora ha afegeix: “Totes mostren un gran interès pels processos de treball i per l’experimentació amb els materials. Fer amb les mans com una forma de pensar, abordant la pràctica creativa des del fer. Una forma de veure el present, plantejant una necessitat de canvi en les formes de fer, de repensar la nostra manera de relacionar-nos en el món, d’afrontar un futur incert agreujat per la pandèmia, per les guerres i conflictes territorials i per una crisi climàtica insostenible per al nostre planeta. En les nostres mans està construir una societat més justa i solidària”. Per la seua banda, la vicerectora Ester Alba ha indicat que la celebració d’aquesta convocatòria “fa patent el paper fonamental que les galeries d’art despleguen en el panorama artístic valencià”. Com explica Ester Alba, en aquesta edició es recupera el format presencial i se celebra “amb un ampli ventall de propostes innovadores reflex de la creativitat d’experimentats artistes”. Juan Viña, president de la Fundació Cañada Blanch, destaca que en l’exposició “sorprèn la mescla d’allò conegut amb allò desconegut, que crea sorpresa i ens fa valorar la creativitat. Pensament i mans, un binomi excel·lent. Si hi afegim sensibilitat, tenim un trio irresistible”. Rosa Santos, presidenta de LAVAC, ha remarcat que la importància del premi “no només es tradueix en l’adquisició d’obra, sinó que, de més a més, suposa una projecció d’unitat de les galeries a la Comunitat Valenciana, tot reafirmant la seua unió i el treball que fan tots els agents als seus espais, en nom de seguir participant en la construcció del teixit cultural de la nostra comunitat”. La comissària de la mostra, Sara Vilar, enumera els objectius de la iniciativa: “Fomentar la difusió de la cultura i de l’art contemporani, visibilitzar i promocionar el treball que duen a terme les galeries i ajudar a crear teixit cultural i artístic a la ciutat, serien alguns dels objectius d’aquest premi”.
La figura del director Luís Garcia Berlanga trascendeix la cinematografia i estableix influències amb totes les arts, especialment amb el còmic. Sota aquesta premissa naix l’exposició “Luis Garcia Berlanga. Vida i obra en vinyetes” produïda pel Centre Cultural La Nau de la Universitat de València i que ara arriba a Gandia on podrà visitar-se fins a final de mes de novembre. La mostra compta amb la participació dels artistes: Alberto Guitián, Asier y Javier, Bernardo Vergara, Darío Adanti, Enrique Flóres, Felípe H. Navarro, Ferrán Martín, Idígoras y Pachi, Juanjo Cuerda, Lorenzo Montatore, LPO, Manel Fontdevilla, María Herreros, Pablo García, Paco Alcázar, Rafa Kosta, Raúl Salazar, Ricardo, Ricardo Cavolo, Sansón, Tomás Serrano i Ulises Culebro. No es pot entendre la sàtira actual en el còmic sense la mirada berlanguiana, per la qual cosa és fàcil trobar les seues influències –a vegades, explícites i altres, més subtils–, en l'humor gràfic i el còmic actual. Berlanga i els seus col·laboradors van créixer com a lectors d'uns còmics que van influir en el seu humor, i, alhora, els còmics que es van desenvolupar a partir dels anys seixanta van rebre de manera clara la influència del director valencià. És per això que aquesta exposició s’acosta a la vida i obra de Berlanga a través d’aquesta expressió artística. El còmic és el fil conductor que ens apropa a la vida i personalitat del director cinematogràfic, dels seus personatges, de la imatgeria popular que volia representar i de les seues obres més destacades com “Bienvenido Mister Marshall”, “Plácido”, “El Verdugo” o “La Escopeta Nacional” Aquesta exposició es podrà visitar des de hui i fins el 28 de novembre a la Sala Tossal de la Universitat de València en horari de dilluns a divendres de 9 a 20h. La mostra arriba a Gandia de la mà del Vicerectorat de Cultura i Societat de la Universitat de València, del Centre Internacional de Gandia i de la Regidoria de Cultura de l’Ajuntament de la ciutat.
La inauguració està programada per a les 13:30 de dijous, amb la participació de la Colla de Dolçainers i Percussió de la Universitat de València, i estarà oberta fins l’11 de desembre. El projecte pretén aproximar la figura de Fuster a un públic més ampli. Segons els organitzadors, “Fuster és considerat un dels personatges il·lustres del segle XX” per la seua obra intel·lectual, “però cal acostar la figura de Fuster a nou públic, a qui encara no ho coneix i al públic infantil, i el podem fer a través d’una visió artística del conte ‘Abans que el sol no creme’. “La fusió que deriva de les paraules de Fuster amb l’exposició ‘Cavil·lejar’ aconsegueix donar un valor sensible al cultiu de l’arròs. L’exposició parla de paisatge i d’hàbitat, de construcció d’una identitat, d’eines, d’estructures lexicals i gramaticals d’una llengua, traduint tradicions i costums per a donar-los un significat lògic, conceptual, material i pròxim”, indiquen. Sime Llicer (València, 1996) compta amb una formació polièdrica que travessa tots els camps del llenguatge visual. Els seus treballs presenten una unió del tradicional amb altres elements contemporanis. Uns treballs de transacció on passat i present dialoguen formant memòria i creant valors. En els últims anys ha creat un abecedari visual des del gravat, l’escultura i la instal·lació, buscant donar des de la interacció un caràcter pedagògic i didàctic als seus treballs. Llicenciat en Belles arts per la UPV, amb un màster especialitzat en Gravat en l’Accademia di Belle Arti di Carrara i una titulació com a Tècnic del Marbre en l’IPIA Pietro Tacca, ha estat mereixedor de reconeixements com el premi Nacional en la secció de Gravat a Itàlia, en la XIV edició celebrada a Torí, o l’esment especial rebut recentment en la modalitat de projecte artístic del prestigiós premi Alfons Roig per a les arts visuals de 2020.
La mostra convida a conèixer el món de la impremta valenciana i descobrir que, des de la seua arribada a la península Ibèrica en el segle XV, hi ha hagut dones impressores en les terres valencianes. L’exposició, que estarà oberta fins al 8 de gener de 2023 a la sala Duc de Calàbria del Centre Cultural La Nau, brinda l’oportunitat de realitzar un recorregut cronològic des de la primera dona impressora reconeguda en la impremta valenciana del segle XVI, Jerònima Galés, fins a les que hui dia gestionen les seues pròpies impremtes. Unes dones, protagonistes en el món del llibre i de la impremta valenciana, que en el passat només eren conegudes com a “viudes”, “filles”, “hereues” o “successores de”, dones “invisibles” de les quals, en moltes ocasions, se’n desconeix el nom, però el paper de les quals va ser clau per a donar continuïtat a gran nombre de tallers tipogràfics, cosa que va fer possible la producció d'obres singulars, emblemàtiques en alguns casos, com la Chrònica de Jaume I impresa el 1557 per la viuda de Juan Mey. En la presentació va intervindre el vicerector d'investigació, Carlos Hermenegildo; la directora de la Biblioteca Històrica, María Jesús García Mateu; i els comissaris, Aránzazu Guerola (presidenta de la Societat Bibliogràfica Valenciana Jerònima Galés) i Enrique Fink (president de l’Asociación de Amigos del Museo de la Imprenta). A l’entrada, l’al·legoria de la impremta, una figura femenina, dona pas a l’itinerari que recorre les obres i treballs produïts a les impremtes valencianes des del segle XVI fins al XXI, en l'elaboració dels quals han intervingut les dones. La mostra reuneix una selecció de més de huitanta peces, obres procedents dels fons custodiats a la Universitat, així com pertanyents a la Biblioteca Valenciana Nicolau Primitiu i a fons particulars, sense la col·laboració dels quals l'exposició no estaria completa. Entre les obres exposades en la secció dedicada al segle XVI, en la qual la protagonista és Jerònima Galés, coneguda al principi com a viuda de Joan Mey i posteriorment com viuda de Pedro Huete, s'inclou l'obra impresa el 1562, Libro de las historias y cosas acontecidas en Alemaña, España… de Paulo Jovio, en la qual ella mateixa es fa visible “sacando las puertas de su quicio”, tal com apunta en el sonet que va incloure al principi de l'obra i mitjançant el qual fa palesa la seua experiència i coneixement de la professió. En les seccions següents, desfila un elenc de dones que van anar prenent el relleu com a protagonistes dels tallers tipogràfics valencians. Al “segle XVII” destaquen la viuda de Juan Crisóstomo Garriz; Josefa Avinent, viuda de Benito Macé; així com Isabel Juan Vilagrasa, un dels pocs casos en què es pot veure el seu nom complet al peu d'impremta d'algunes de les obres que va produir abans de casar-se amb el també impressor Francisco Mestre. Al “segle XVIII” ocupen l'escena Margarita Veo, viuda d'Antonio Bordazar; la viuda de Jerónimo Conejos; Antonia Gómez, viuda de José de Orga; o Vicenta Devís, viuda d'Agustín Laborda y Campo. En molts casos, només en coneixem els noms gràcies als estudis que, des de l'obra de Serrano Morales, han dut a terme investigadors i investigadores amb l'objectiu de donar a conèixer aquestes dones que, als peus d'impremta, rarament apareixien amb els seus noms. Els comissaris han realitzat una tasca de cerca que ha permès elaborar una llista de dones impressores valencianes que incorpora més de trenta noms del segle XIX i més de cent vint del segle XX, de les quals no hi havia referències fins al moment. Al “segle XIX”, es fan càrrec de les impremtes valencianes, entre altres, María Teresa Laborda Devís, filla d'Agustín Laborda; les filles de Mateu Garín, que van estar al capdavant de la impremta d’El Avisador Valenciano; Josefa Ros Sanz, viuda d'Ayoldi; Ramona Andreu, viuda de Salvador Amargós, que la va traspassar a la seua filla, Concepción Amargós; i Ramona Díez Feliu, viuda de Josep Peydró. Ja al “segle XX” cal reconèixer la tasca de dones com ara Maria Ortega, al capdavant de la Imprenta Litografía Ortega, que no sols es dedicava a la impressió de llibres, sinó que tenia un paper destacat en la impressió de cartells i bitllets de tramvia. Durant la Guerra Civil, una dona es va fer càrrec de la impremta Doménech, un referent en la premsa valenciana, encara que mai va aparèixer als peus d'impremta ni com a viuda ni amb el seu nom, Guadalupe Burriel García de Polavieja. Entre el 1938 i el 2018, tres dones van assumir la direcció de la Papelería Vila, Carmen, Josefina i Ana María, viuda, filla i neta de Vicente Climent Vila, successor de José Vila Serra, fundador de l'empresa. Unes altres dones representatives del segle XX són, sens dubte, Dolores Avaria Muñoz que, després d'enviudar, va dirigir fins al 2008 l'editorial ECIR, la primera editorial dedicada en exclusiva a la producció de llibres de text i la primera a instal·lar un sistema de composició que permetia l'ús de diversos tipus de lletra en una mateixa línia. El 1998, María Elvira Borredà Serrador, juntament amb el seu soci Juan Senent, van fundar La Imprenta Comunicación Gráfica, empresa de la qual és directora gerent. Una impremta reconeguda en l’àmbit internacional i que ha aconseguit nombrosos guardons. La impremta Marí Montañana, un referent en l'àmbit cívic i cultural de València, fundada el 1942 per Josep Marí Montañana, està dirigida per les seues netes, les germanes Mireia, Macarena i María Paz Marí-Montañana Cariñena. Tanca l'exposició l'espai dedicat a Martín Impresores, fundada el 1949 per José Martín Lorca, continuada pel seu fill José Luis Martín Montesinos i actualment dirigida per la seua neta Violeta Martín Núñez.
La invasió Russa d’Ucraïna en febrer de 2022 va provocar un nombrós desplaçament de persones refugiades i una sacsejada a la consciència internacional, que es va posicionar contraria a la invasió. El posicionament i el suport de la Universitat de València al poble ucraïnés va quedar palés amb la posada en funcionament del pla d’acció ‘La Universitat de València amb Ucraïna’ mitjançant el qual es van desenvolupar diferents accions. ‘The art of resistance. Artistes d’Ucraïna per la pau” continua amb aquesta tasca mostrant a la societat valenciana les obres que joves artistes han realitzat durant aquest període tan convuls i reflexionant al voltant de la situació del patrimoni en els conflictes bèl·lics i especialment en aquest. 'The art of resistance' engloba diferents accions que es desenvoluparan tant a la Facultat de Geografia i Història, dins del programa Cultura als Campus, com al Col·legi Major Rector Peset. Aquest projecte, que va començar a caminar ja al mes de maig a la ciutat d’Algemesí, compta amb la participació de Svitlana Davydenko, comissaria ucraïnesa d’Objects Art Prize; Daryna Skrynnyk-Myska, professora de la Lviv National Academy of Arts; i Alejandro Villar i Aneta Vasileva, de la Universitat de València, que s’han encarregat d’establir un pont entre jóvens artistes d’Ucraïna i la societat valenciana, mitjançant el llenguatge universal de l’art, mantenint activa la seua activitat creativa com un exercici de resistència front a la invasió de les tropes de Putin. La conferència ‘Art contemporani i salvament del patrimoni durant la guerra de Ucraïna” que té lloc, a les 12 hores, a la sala Palmireno de la Facultat de Geografia i Història aquest 4 d’octubre és la primera de les activitats previstes. Després en finalitzar la conferència i dins del programa Cultura als Campus del Vicerectorat de Cultura i Societat s’inaugura l’exposició ‘The art of resistance-Cultura als campus’, situada al vestíbul del primer pis de la Facultat que podrà visitar-se fins al 15 d’octubre on es podrà disfrutar d’obres gràfiques i reproduccions de dissenys de 60 artistes que ofereixen diferents visions de la guerra. Artistes com Anton Logov, Dzvinya Podlyashetska, Danylo Kovach, Badartist, Iurii Denysenkov, Maria Suslova o Masha Vyshedska, Zirka Savka, Alena Kuznetsova, Vobo, Elvira Drozdova, uns refugiats i refugiades a diferents països d’Europa, mentre altres estan al front o col·laborant en la protecció del patrimoni. L’última peça d’aquest projecte i tal vegada la més decisiva es l’exposició ‘The art of resistance, Artistes d’Ucraïna per la pau’, en què les comissàries de l’exposició han aconseguit durant la guerra traure d’Ucraïna i dur a València una selecció d’obres originals. Obres de joves artistes que utilitzen diversos llenguatges des de la pintura a la videoinstal·lació, com Katerina Bolshakova, Denys Metelin, Stanislav Semenyuk, Ilya Turyhin, Danylo Movchan, Yaryna Movchan, Eduard Balula, Olya Kuzyura, Albina Yaloza, Sofia Korotkevych, Hanna Shumska, Margaryta Zhurunova, Bohdan Lokatyr, Ostap Kryvdyk, Anna Danchyshyn, Sophia Suliy, Henyk Lviv, Roman Haydeychuk y Vasyl Savchenko. L’art com a mitja d’expressió. Mantindre viva l’activitat artística és una acció de resistència que busca nous canals de visibilització que es rebel·len davant la deliberada campanya de terror mitjançant l’art. L’activitat dels museus, teatres i universitats que no sucumbeixen al silenci imposat per la barbàrie.
Dieuzaide ja era un reconegut fotògraf al 1951 quan li va ser encomanat un encàrrec que el va portar al territori valencià. Gràcies a ell ara es pot repassar com eren les formes de vida de la societat valenciana entre 1951 i 1971, 20 anys plasmats en 56 fotografies. La mostra està organitzada pel Centre Internacional de Gandia de la UV, amb la col·laboració del Departament de Cultura i produïda  i cedida pel Museu Valencià d'Etnologia. Les visites es poden realitzar de dilluns a divendres de 9 a 20h.  Va ser així com va començar a interessar-se a registrar el que ja «no existia» en el seu país. El que ara es mostrava davant els seus ulls era un passat que només ací era present, una societat rural que semblava transportar-li al vell món preindustrial. A través de les imatges recorrerem les formes de vida de la societat valenciana entre 1951 i 1971 per descobrir com era, a què es dedicaven i com vivien. Així, podrem reflexionar i entendre el nostre passat recent, per a comprendre millor el present i contribuir a la construcció del nostre futur.
ValenciaPhoto, creat i organitzat per l’Escola Internacional de Fotografia Espai d’art fotogràfic, és el primer Festival Internacional de Fotografia i Debat de València. Lloc de trobada de professionals de la fotografia, comissàries i comissaris, i teòrics i teòriques de la imatge i l’estètica, historiadores i historiadors i galeristes entre d’altres professionals. Ofereix mitjançant la imatge, diferents punts de vista i maneres de comprendre un món en constant moviment. Tradició i modernitat en la mirada de López-Egea acull les fotografies de Miguel Ángel López-Egea (1906-2002). Nascut a Caravaca de la Cruz, Múrcia, es va traslladar a València on, als dotze anys, entra a treballar a un establiment fotogràfic. Segons Francesc Vera, comissari de l’exposició, la seua obra fotogràfica més important pot- ser siga la que realitza a partir dels anys quaranta, quan centra la seua atenció en el cultiu de l’arròs i altres activitats agrícoles com el cultiu del tabac o l’elaboració de la pansa. Reaccionar. Reconstruir. Repensar acull les obres d’Irene Mohedano (Madrid, 1990), artista multidisciplinar que ha desenvolupat la seua trajectòria entre Madrid i Nova York. La seua obra explora els límits entre allò fotogràfic i allò escultòric i incita a repensar la nostra relació amb l’espai comú. A través d’un procés de desconstrucció i reconstrucció, dissecciona i reelabora cada punt de vista, cada pla, cada perspectiva dels registres originals, com en un exercici d’arqueologia de l’espai contemporani. Aquest estudi en tres dimensions funciona com un intent de visibilització que convida a qüestionar la funció i les relacions condicionades que desenvolupem en l’espai quotidià.   Dos exposicions totalment dispars, dos maneres d’entendre la fotografia, López-Egea com a document testimonial, Irene Mohedano fusionant la fotografia amb altres tècniques artístiques, on la imatge per se no té per què ser el més important d’aquesta.
Projecte desenvolupat per Gevord Nazaryan, estudiant del Màster de Gestió cultura, es tracta d'una exposició fotogràfica en la que es pretén fer un homenatge als nostres pares, la primera generació d’immigrants que ha arribat a Espanya i ha aconseguit que els seus fills prosperen. D’aquesta manera, en primer lloc es va contactar amb diferents fills d’immigrants amb un paper destacat en la societat valenciana. Persones de l’àmbit educatiu, científic, cultural, esportiu, entre altres.  Així, en primer lloc, es va contactar amb aquestes persones per tal que ens contaren les seues històries i els sacrificis que van fer per a que els seus fills pogueren prosperar. En segon lloc, es va entrevistar als pares, els protagonistes d’aquesta exposició.  Mentre els entrevistem, aquestes entrevistes van gravades i al finalitzar-les, varem fotografiar als entrevistats.  El que es va pernsar per a l’exposició va ser exhibir les fotografies dels pares, amb una breu descripció de com arribaren a Espanya i per totes les situacions que han passat per a tractar d’assolir els seus objectius. El recorregut acabava amb les fotografies dels fills d’immigrants identificant-los amb els seus pares. Finalment, hi havia una bústia en el que els visitants ens exposaven les seues idees al voltant de la immigració. Sobretot es volia recopilar i  llegir la opinió de la població migrant, per saber-ne més sobre les seues experiències personals.
Més tard, a les 22 hores, ‘Nits de Cinema’ es va inaugurar al Claustre el cicle ‘Al·lu(cine): Entre la raó i la desraó’, que s’emmarca dins de l’exposició ‘La Nau del Bojos’, i que va permetre veure com ha estat reflectida la salut mental al llarg de la història del cinema. Tota la programació consultable ací: http://www.uv.es/cultura. La instal·lació, realitzada per Patricia Gómez i María Jesús González, es compon d'una sèrie de peces escultòriques –un total de 13-, realitzades a partir d'un dels elements que es repeteix i té una presència molt significativa en tota institució psiquiàtrica: les banyeres. Les obres, que formen part d'un treball més ampli i dedicat a explorar la memòria de l'últim Hospital Psiquiàtric de València, indaguen en la particular història de l'antic Hospital Pare Jofré de Bétera per a reflexionar entorn de la figura del manicomi com a espill de la societat. ‘Stultifera navis’ es materialitza en 13 motles d'escaiola realitzats a partir del volum negatiu dels buits ovalats de 13 banyeres, amb la seua pàtina de brutícia i temps. Utilitzant cada banyera com a matriu, i l'escaiola com a mitjà d'impressió per contacte directe, els volums positius dels buits de les banyeres registren l'estratificació dels sediments depositats pel temps que ha transcorregut des del moment del naufragi fins ara. Tot el material que forma part de la instal·lació –els ferros de l’estructura, per exemple- és reciclat i prové del psiquiàtric de Bètera. A més, aquestes dues artistes complementen amb aquesta instal·lació el projecte ‘Espill del món’, que ocupa la Sala Oberta de La Nau. La instal·lació recupera un total de 113 espills originals del centre de Bétera, a través dels quals es qüestiona la concepció històrica i social de la bogeria com a condició simètricament oposada a la raó. El títol de la instal·lació fa referència a la figura simbòlica de ‘la nau dels bojos’. Sorgida en el Renaixement, aquest concepte al·ludeix a l'existència errant dels bojos o necis que eren embarcats en aquests vaixells per a ser expulsats de les ciutats. En un pla simbòlic, el navili pot significar el pelegrinatge de la bogeria a la recerca de la raó i la seua purificació, a través de l'aigua per la qual naveguen. En aquest sentit, les banyeres van complir una funció terapèutica i normativa important en el passat, però, alhora, com tot rastre, compleixen una funció testimonial en el present amb un gran potencial simbòlic. D'una banda, el seu buit recorda i assenyala els cossos absents, i per un altre, funciona com a símbol d'aquest naufragi social que representa el fracàs del sistema manicomial i la societat que el va crear. La instal·lació ocuparà el Claustre del Centre Cultural La Nau fins al 23 d'octubre, quan també finalitzen els altres projectes expositius que abasta ‘La Nau dels bojos. Una odissea de la desraó’, una mostra que convida a la reflexió sobre la relació de la societat amb la bogeria des de fa més de sis segles amb València com a eix central.  ‘La Nau dels bojos’, comissariada per Cándido Polo i Ana Hernández, se serveix de la ‘Stultifera Navis’ de Sebastian  Brant –una de les principals obres de l’humanisme renaixentista–, com a argument literari del rebuig i la segregació social de la bogeria. Seguint aquesta metàfora de l’embarcació errant i sense rumb, s’analitza la singular relació de la ciutat de València amb els seus alienats al llarg de sis-cents anys, des de la seua contribució pionera per a un tracte més humanitari a l’Occident cristià. L’exposició recull documentació històrica i científica valuosa, conservada zelosament segle rere segle des de 1409. L’exposició es completa el Palau de Cerveró de la Universitat de València amb la secció ‘La pedra de la bogeria. Una història de la terapèutica psiquiàtrica’, una mostra comissariada per Enric  Novella i Javier Balaguer. L’exposició mostra l’evolució de la concepció de la bogeria en l’àmbit terapèutic, des dels primers remeis com les sagnies i tractaments d’origen vegetal fins a l’aparició de la psiquiatria com a especialitat mèdica.
Amb motiu d’aquesta exposició, ASSAIG, grup de teatre de la Universitat, va presentar una lectura dramatitzada de l’espectacle Convida un pobre a la teua taula, adaptació d’una de les produccions cinematogràfiques més importants de Berlanga, Plácido, el dijous, 7 de juliol, a les 19 hores. L’entrada a la Sala Matilde Salvador va ser lliure.  La mostra, comissariada per Asier Mensuro i coordinada per l’Aula  de Còmic  de la Universitat de València, connecta el món del còmic amb les pel·lícules del cineasta, a partir de l’humor de les historietes dels anys 40 i 50, i el món berlanguià, que comparteixen espais comuns que naixen tant d’una manera d’entendre la crítica social, com de la convivència en una postguerra en què els còmics foren el retrat d’una societat devastada. A més, el dijous 14 de juliol se celebrarà un debat entre Asier Mensuro, comissari de l’exposició, i Juanjo Cuerda, autor responsable del cartell i de la biografia en còmic de Berlanga, a la sala Gonzalo Montiel de la Nau, a les 18 hores. Entrada lliure. Berlanga en les vinyetes a través de quinze artistes  Les pel·lícules de Berlanga formen part de la imatgeria popular i són un referent recognoscible de la sàtira que s’ha fet en aquest país. L’humorisme gràfic ha begut de les imatges de Plácido, El verdugo, La escopeta nacional o Bienvenudo Mr. Marshall, que se’ns han gravat en les retines, per reinterpretar-les en el present i demostrar que el món berlanguià no sols és actual, sinó que forma part del nostre ADN. En l’exposició participen quinze  artistes: Alberto Guitián, Asier i Javier, Bernardo Vergara, Darío Adanti, Enrique Flores, Felípe H. Navarro, Ferran Martínez, Idígoras y Pachi, Juanjo Cuerda, Lorenzo Montatore, LPO, Manel Fontdevilla, María Herreros, Pablo García, Paco Alcázar, Rafa Kosta, Raúl Salazar, Ricardo, Ricardo Cavolo, Sansón, Tomás Serrano i Ulisses Culebro. Vida de Berlanga, per Juanjo Cuerda La vida de Berlanga, sens dubte, va ser una vida de còmic. No és difícil imaginar que el director valencià seria feliç protagonitzant un còmic com el que imagina el també valencià Juanjo Cuerda (Quart de Poblet, 1978). La facilitat per a la caricatura i l’humor es consolida en un estil d’extraordinària plasticitat en el qual es troben les influències tant dels autors francobelgues com de l’escola Bruguera, i també les del dinamisme de les animacions de Chuck Jones. Des de 2011, Juanjo Cuerda és col·laborador habitual de El jueves, on ha publicat diferents sèries i humor gràfic, i del consell de redacció del qual forma part. També és creador, amb Julio Serrano, de la sèrie Cecilia van Helsing (Cómics Mamut). Els personatges de Berlanga, per Paco Alcázar Els personatges de les pel·lícules de Berlanga conformen amb el seu caràcter coral un retrat tan fidedigne com mordaç de l’Espanya de la postguerra i de la transició. Aquests personatges són fàcils de reconèixer en la realitat quotidiana i en els protagonistes de les sèries que omplien les pàgines de DDT o Pulgarcito. Paco Alcázar (Cadis, 1970) és un dels notaris més aguts d’aqueixa realitat quotidiana de l’absurd amb personatges com Silvio José, que en les pàgines d’El jueves van compondre una mirada àcida de la realitat. Col·laborador habitual de revistes com Cinemanía, Rolling Stone, El País Semanal o Rockdelux, el seu homenatge als personatges de les pel·lícules és, també, un fresc del nostre passat i el nostre present.
El concurs Activa Cultura per al estudiantat de la Universitat de València pretén vincular els públics més joves en el desenvolupament d’activitats creatives, i promoure les pràctiques culturals i artístiques com a mitjà d’expressió i crítica social.   L’obra Atemps-10i9 va ser premiada en el Primer Concurs Activa Cultura. Part d'una reflexió sobre els difícils moments que hem travessat durant la pandèmia de la COVID-19 a través de dues senzilles preguntes: què recordaràs? què oblidarem? I es concreta en una obra transmèdia que narra la manera de viure i habitar la ciutat de València per part dels artistes durant aquest període crucial de les nostres vides.     Al capdavant del projecte està Ángela Jurado Buch que el resumeix en un relat de memòria transmèdia sobre les representacions artístiques a la ciutat de València el tema central de les quals és la pandèmia. Aquesta història es narra a través de formats híbrids i pretén encapsular el present i enviar un missatge des del moment vivencial de la pandèmia cap al futur per a no oblidar el que hem viscut, la qual cosa ens ha trastocat com a individus i ha revelat que davant la naturalesa tots som iguals i compartim la fragilitat com a espècie humana, així com la capacitat de resiliència.  Atemps-10i9 va recopilar tres obres artístiques que contenen al seu torn tres peces, sent el circuit complet la desena obra, que es va alimentar d’interaccions amb el públic a través de xarxes socials mentre va romandre exposada en el Centre Cultural La Nau.
La proposta de disseny expositiu amb un format immersiu d'instal·lació i intervenció videogràfica naix a partir d’un projecte seleccionat pel Ministeri de Cultura i Esport l’any 2020 dins del programa d’ajudes a la investigació, creació i producció artística. A través d'una col·lecció de materials trobats en diversos paratges marins de la costa mediterrània, la veu estètica i crítica de l’artista, inspirada en els versos del poema “El mar” de Miquel Martí i Pol (1993), convida l’espectador a co-crear activament un nou relat propi (individual i col·lectiu) front allò què està succeeint amb el plàstic quan arriba als oceans, i la importància de la magnitud temporal necessària perquè aquest material derivat del petroli aconseguisca degradar-se a la mar. Es tracta d’una experiència sociocultural i didàctica patrocinada per la Càtedra de Cooperació i Desenvolupament Sostenible de la Universitat de València dins de l’Eix Persones (ODS 1-5), i inspirada en els disset ODS de l'Agenda 2030 de la ONU per a tenir cura del futur de les persones, el planeta i la natura. L’exposició compta també amb la col·laboració d’altres organismes acadèmics com el Centre de Documentació d’Art Valencià Contemporani Romà de la Calle (CDAVC), l’Institut Universitari de Creativitat i Innovacions Educatives (IUCIE), les Facultats de Magisteri i Ciències Socials, així com el Departament de Didàctica de l’Expressió Musical, Plàstica i Corporal de la Universitat de València (Àrea d’educació artística). El projecte Direm el mar és un crit d’alarma sobre la necessària sostenibilitat del Planeta i la humanitat, que, paradoxalment, ens recorda, a la par, la infinita bellesa natural de la vida, dibuixant un fil de llum envers la necessitat d'oferir una bona educació sostenible, creativa i crítica a la societat del segle XXI. La mostra és, a més, l’eix vertebrador d’un nou projecte editorial de la Universitat de València al voltant de “Convergències sostenibles, estètiques i crítiques d’educació artística”, denominat Ecònica. Aquesta innovadora proposta cultural entorn al món de l’art i el disseny als contextos educatius, coordinada pels professors Ricard Silvestre i Matilde Portalés de la Universitat de València, pretén construir un pont referencial i transferencial entre la societat i àmbit acadèmic, oferint en les seues pàgines un espai obert, transdisciplinar i de debat per a promoure el pensament sostenible, estètic i crític a l’aula contemporània. Junt amb una selecció d’investigadors de la Universitat de València, hi participen des del context acadèmic el catedràtic Ricardo Marín de la Universitat de Granada, la professora Rebeca Zurru de la Universitat Internacional de la Rioja (UNIR) i altres experts universitaris de l’estat espanyol. Des de l’àmbit de l’art i el disseny, l’edició del primer volum d’Ecònica compta amb la mirada i veu d’una dotzena de creatius de vàries nacionalitats entorn a la temàtica de la natura i la sostenibilitat: Elena Martí, Cristina Almodóvar, Constance Guisset, Emma Giuliani, Emilie Vast, Joana Santamans, Hugo Martínez-Tormo, Xavier Monsalvatje, Laura Palau, Denica Vaselinova, Eva Okolowicz i Patricia Kuehfuss. La comunicació gràfica del projecte ha estat realitzada pel dissenyador Alberto Herranz de l’estudi Ideas Fominaya, i l’event sintonitza amb els objectius del programa World Design Capital Valencia 2022 per promoure la didàctica de l’art, el disseny i el pensament creatiu al món de l’educació mitjançant connexions professionals nacionals i internacionals. Exposiciò “Direm el mar” , d’Elena Martí Manzanares. Convergències sostenibles, estètiques i critiques a la Universitat de València. Sala Manuela Ballester (Facultat de Ciències Socials). Inauguració: 5 de juliol de 2022 (19:00h).
La iniciativa mostra el procés de treball que des de la seua aparició, Intercrea ha desenvolupat donant l’oportunitat a l’estudiantat del Grau en Enginyeria en Disseny Industrial i Desenvolupament de Productes de la Universitat Jaume I de portar les seues idees a un altre nivell, no sols acadèmic, sinó també amb més projecció en el món del disseny. El primer contacte amb el món real en les professions creatives no sol ser fàcil; més aviat és borrós, inestable i errant. Allò que Intercrea ofereix és la possibilitat, de fer una ullada a com és, pot ser  o hauria de ser el món professional en els àmbits del disseny. És com un escaló que pot ajudar a acostar-nos a aquell altre món, des d’una perspectiva de primera trobada, i mostrar una visió de què pot ser la realitat, per a saber com actuar i com reeixir en futures incursions. Així, la mostra recull els treballs que des del 2014 i fins l’actualitat els estudiants han desenvolupat en col·laboració amb empreses de reconegut prestigi en el disseny nacional i internacional com són: Lebana de TAU, KRION de Porcelanosa, Peronda, Mobles 114, Diabla de Gandia Blasco, Inclass i Luzifer Lamps. L’exposició serà inaugurada el proper 3 de juny a les 19h per Ester Alba Pagán, vicerectora de Cultura i Societat de la Universitat de València, Julia Galán, professora del Grau en Disseny Industrial i Desenvolupament de Productes i promotora d’Intercrea i Ana Piquer, directora de l’Escola Superior de Tecnologia i Ciències Experimentals de la UJI.
Entre el 19 de maig i el 4 de setembre, la sala Duc de Calàbria del Centre Cultural La Nau albergarà una selecció dels fons custodiats a la Biblioteca Històrica que mostren la seua condició d’obres «malferides». L’exposició s’ha presentat en la inauguració, celebrada aquest dijous a la sala Duc de Calàbria de la Biblioteca Històrica, en què han intervingut el vicerector d’investigació, Carlos Hermenegildo Caudevilla; la directora de la Biblioteca Històrica, María Jesús García Mateu; i les comissàries de l’exposició, Susana González Martínez i Mónica Pintado Antúnez, restauradores del Servei de Biblioteques i Documentació de la Universitat de València. La mostra se celebra en el marc de les III Jornades de Gestió del Patrimoni Bibliogràfic organitzades pel Grup de Treball de Patrimoni Bibliogràfic de REBIUN (Xarxa de Biblioteques Universitàries Espanyoles) i la Universitat de València, que, aquesta vegada i durant els dies 26 i 27 de maig, té la seua seu al Jardí Botànic. Mitjançant una selecció de més de cinquanta documents, entre els quals es compten set manuscrits i cinc incunables, es presenten les principals causes capaces d’alterar la seua integritat, com és el cas de l’acció despietada de la censura; la devastació produïda per les catàstrofes; els efectes derivats de la degradació dels materials que els conformen (paper, tintes, enquadernacions); l’efecte dels agents biològics, capaços de produir la seua destrucció; o el factor que més afecta el patrimoni bibliogràfic i documental, de manera conscient o simplement per ignorància o negligència, com és el factor humà. La mostra es divideix en sis seccions: “Censura”; “Desastres”; “Causes intrínseques de deterioració”; “Biodeteriorament”; “Factor humà” i “Restauració i conservació preventiva”. Les cinc primeres arrepleguen les principals causes de deterioració de les col·leccions bibliogràfiques i documentals de la Universitat de València, mentre que l’última tracta sobre aspectes generals relatius a les pautes bàsiques que s’han de considerar per a la custòdia i preservació del patrimoni documental i bibliogràfic. Al voltant d’aquests eixos es mostren obres compreses entre els segles xiv al xx, manuscrits, incunables i llibres rars i curiosos que mostren les seues ferides. La primera secció, “Censura”, evidencia l’acció protagonitzada per la Inquisició o per la mà d’antics posseïdors. Entre les obres exposades destaquen el manuscrit conegut com el Cançoner de Maians,  que transcriu les obres de Joan Roís de Corella i que va patir un procés d’autocensura pel qual es va cancel·lar el text en què començava l’obra La suplicació de natura humana, mitjançant una gran taca de tinta que impedeix la seua lectura; o l’incunable de l’obra de Dante Alighieri, la Divina commedia, imprés a Venècia en 1491, víctima de l’acció inquisitorial, que va ocultar part del text apegant-hi trossos de paper que danyen visiblement el document. La segona secció, “Desastres”, se centra en la riuada que va assolar la ciutat de València en 1957. Els seus efectes poden veure’s en un exemplar de l’obra de Lluís Vives Tratado del socorro de los pobres, impresa a València, en 1781, en què encara roman la capa del llot del desastre. S’hi exposen també documents conservats a l’Arxiu Històric de la Universitat, com ara fotografies i informes del restaurador Benito Angulo Luengo i de l’arquitecte Javier Goerlich, testimonis directes dels danys produïts a la biblioteca i a l’edifici de la Universitat per la catàstrofe. La secció “Causes intrínseques” ofereix una visió sobre com la diferent qualitat dels materials i la manera de fabricació de paper i les tintes ha influït en la seua conservació. Juntament amb les obres seleccionades, es mostra un volum de l’Encyclopédie de Diderot i d’Alembert, amb un gravat sobre l’assecatge a l’oreig dels fulls de paper durant la seua elaboració. En la quarta secció, “Biodeteriorament”, s’aprecia el problema seriós que constitueixen els agents biològics per als fons dels arxius i biblioteques que van ser durant anys la llar d’insectes i rosegadors. Els seus efectes queden reflectits amb una selecció d’obres que presenten orificis, galeries i greus pèrdues de la seua materialitat. En la cinquena secció, sota l’epígraf  “Factor humà”, s’afegeixen a aquest elenc els llibres mutilats per l’avarícia humana i danyats a causa d’antigues intervencions de reparació que, amb el temps, han resultat desafortunades. En aquest apartat s’exposa una autèntica joia bibliogràfica del segle xiv, Roman de la rose, un exemplar de la col·lecció de còdexs del duc de Calàbria que, en el segle xix, va patir la despietada mutilació de dues de les seues magnífiques miniatures. La mostra culmina amb la secció “Restauració i conservació preventiva”, en què es destaca el treball de restauració que hui en dia permet recuperar els exemplars danyats, com el cas del Diari del Compromís de Casp, datat en 1412 i que va ser sotmés a un procés de reintegració mecànica en sec. De la mateixa manera, se subratlla la importància del treball diari en el control de les condicions de conservació com aspectes clau per a preservar les col·leccions patrimonials. “Malferits” ofereix l’oportunitat de contemplar una visió diferent de la que és habitual en una exposició bibliogràfica, amb una acurada selecció d’obres que formen part  del patrimoni bibliogràfic universitari i que estan marcades per les cicatrius del seu esdevenir històric. La Biblioteca Històrica és responsable de la seua custòdia i cura, i procura la seua conservació i preservació per a fer possible que el seu coneixement i inestimable valor històric arriben a les generacions futures com un llegat que forma part de la nostra identitat i de la nostra història. La cura dels llibres és un acte de responsabilitat i solidaritat, un exercici d’enriquiment de la cultura i de respecte a la societat.
“Tots els estius, espontàniament, sense a penes voluntat i per suposat sense cap idea de projecte, anaren fent-se aquarel·les com una bona manera d’habitar la muntanya”, explica Saborit. Fruit d’aquesta no idea, és ara el recull de 86 aquarel·les que han fet els comissaris de la mostra, Lola Mascarell i Carlos Marzal, amb un muntatge original i fresc per acompanyar-nos en una narració visual que es converteix en un recorregut també estiuenc. La mostra es completa amb vitrines i envasos que recullen material del propi artista. Lola Mascarell descriu la mostra com una “manifestació de l’atenció a l’entorn natural proper, com una forma d’afecte a la proximitat i de respecte íntim cap a la terra que habitem. Conceptes implícits a l’exposició a banda de contemplació, lentitud, natura, hàbitat i entorn”. Així, visitar la mostra al Jardí és també passejar per l’estiu valencià, i al temps, per la nostra infantesa, per eixos estius vius encara i enyorats. Carlos Marzal ho explica amb la seua delicada narrativa: “El Verano de Jose Saborit és una condensació de tots els estius, els de la nostra infantesa, els de la nostra adolescència, els de la nostra maduresa desconcertada, els estius que ens queden per viure”. I com s’aconsegueix? Eixint molt al camp, vivint-lo molt, i parant-ne molta atenció. “La universitat de Jose Saborit, en certa manera, ha sigut la Calderona”, diu Marzal, “una serra sàvia, una serra abundant d’ensenyaments per a qui sàpia preguntar i estiga disposat a deixar-se instruir”. “He volgut composar amb les aquarel·les una espècie d’herbari que reunisca no només les formes i els colors de les plantes sinó també els moments d’atenció, tot eixe temps dedicat a recollir les seues formes i colors que ja ha sigut, per si mateix, valuosíssim”, s’explica el pintor. José Saborit és pintor i escriptor, catedràtic de Pintura de la Universitat Politècnica de València i acadèmic numerari de la Reial Acadèmia de Sant Carles de València. Ha realitzat, entre moltes altres, les exposicions Con el aire (Centre del Carme, Generalitat Valenciana, 2018) o Más al Sur (IVAM, 2012), i compta amb llibres d’assaig sobre pintura, com Retórica de la pintura (amb Alberto Carrere, Cátedra, 2000), o de poesia, com La misma savia (XXX Premi de poesia UNICAJA, Pre-Textos 2016) i la recentment publicada Con los ojos de nadie (Pre-Textos, 2021). Els comissaris de la mostra son Lola Mascarell, periodista i professora de Llengua Castellana i Literatura, que ha dirigit el Taller de Narrativa de la Universitat Politècnica de València, i és autora dels llibres de poemes Mecánica del prodigio (2010), Mientras la luz (2013, Premio Internacional de Poesia Emilio Prados i Premi Alcalà de Poesia) i Un vaso de agua (2018), que a més, acaba de publicar la seua primera novel·la en l’editorial Tusquets, Nosotras ya no estaremos. Juntament amb Carlos Marzal, llicenciat en filologia hispànica per la Universitat de València, que s’ha dedicat a la poesia publicant nombrosos poemaris que acumulen guardons, com Metales pesados (2001), Premi Nacional de la Crítica i Nacional de Literatura en 2002. Els seus llibres estan agrupats en El corazón perplejo. Poesía reunida (1987-2004), i a més és un narrador prolífic i acaba de publicar una mescla de novel·la i assaig, Nunca fuimos más felices (2021). La mostra es podrà visitar a l’Estufa Freda del Jardí Botànic fins el 23 d’octubre, de dilluns a diumenge, des de les 10 h fins a l’horari de tancament, que canvia en funció de les hores de llum. L’entrada és gratuïta abonant l’entrada al Jardí, i el catàleg de la mostra està disponible a la taquilla.
La inauguració de les exposicions serà el dijous, 12 de maig, a les 19 hores, al Claustre de la Nau, i podran ser visitades fins al 23 d’octubre. La iniciativa ha sigut difosa en la roda de premsa celebrada aquest matí a La Nau, on han intervingut la directora del Servei de Cultura Universitària, Adela Cortijo, i part de l’equip comissarial: Cándido Polo i Ana Hernández (‘La Nau dels Bojos’); Enric Novella i Javier Balaguer (‘La pedra de la bogeria. Una història de la terapèutica psiquiàtrica’), i les artistes Patricia Gómez i María Jesús González (‘Espill del món’ ‘La Nau dels bojos. Una odissea de la desraó’, comissariada per Cándido Polo i Ana Hernández, se serveix de la ‘Stultifera Navis’ de Sebastian  Brant –una de les principals obres de l’humanisme renaixentista–, com a argument literari del rebuig i la segregació social de la bogeria. Seguint aquesta metàfora de l’embarcació errant i sense rumb, s’analitza la singular relació de la ciutat de València amb els seus alienats al llarg de sis-cents anys, des de la seua contribució pionera per a un tracte més humanitari a l’Occident cristià. L’exposició recull documentació històrica i científica valuosa, conservada zelosament segle rere segle des de 1409, que inclou nombroses publicacions, relíquies, objectes i plànols que permeten reconstruir els vestigis arquitectònics que s’han pogut conservar. S’exposa una àmplia mostra de produccions científiques, així com representacions artístiques en àrees molt diverses: pintura, ceràmica, literatura, cinema, arquitectura o còmics per a il·lustrar l’univers maleït del manicomi. Gràcies a les aportacions de més de 60 prestadors públics i privats, entre els quals destaquen els procedents de la Diputació Provincial de València, la mostra ens permet il·lustrar les múltiples cares de la bogeria. En aquest sentit inclou obres d’artistes clàssics com Joaquim Sorolla, Francisco de Goya, Josep Vergara o Josep de Ribera, i també artistes contemporanis des d’Equip Crònica, Artur Heras o Manuel Boix, fins a Anzo, Genovés i José María Gorrís. A la Sala Acadèmia s’exhibeix l’etapa relacionada amb els dos primers centres que van acollir els malalts mentals a la ciutat: l’Hospital dels Folls i l’Hospital General, durant quasi cinc-cents anys: ‘Una llarga i accidentada travessia. Del mite primigeni a l’exclusió social (1409-1878)’, que remarca el canvi ideològic radical que hi va haver a València: de la demonització tradicional de la bogeria a la seua santificació posterior. D’aquesta manera, les persones estigmatitzades van passar a ser considerades malaltes i van anar desapareixent els maltractaments i les expulsions, per a ser acollides en institucions d’asil inspirades per la caritat i els valors cristians amb una atenció mèdica limitada. Aquesta iniciativa assistencial de la València baixmedieval prompte seria secundada per diverses ciutats, fins que es va prendre com a model en el món occidental i a l’Amèrica colonial. La Sala Estudi General  continua aquest recorregut a través de materials i objectes del període contemporani, que es va iniciar l’últim terç del segle xix amb el trasllat provisional al convent franciscà de Santa Maria de Jesús, fins a la construcció de l’Hospital Psiquiàtric de Bétera. Aquesta sala es divideix també en dos períodes: ‘El manicomi de Jesús: caritat, beneficència i reclusió durant un trasllat provisional’ (1866-1989) i ‘Contra corrent: l’empresa més ambiciosa. L’hospital psiquiàtric de Bétera’  (1973-2009). La primera fase abasta poc més d’un segle, determinat per les circumstàncies adverses que van acompanyar el manicomi de Jesús des de l’obertura fins al seu polèmic tancament. No tardaria a seguir un procés semblant el modern establiment psiquiàtric de Bétera, que va començar a ser desmantellat progressivament en a penes una dècada de funcionament, després que l’OMS confirmara la crisi del model hospitalocèntric i el fracàs de la institució total. Mentrestant, les corporacions locals preferien mirar cap al passat, cercant en l’esplendor remota de la fundació del pare Jofré i la legitimitat dels “600 anys de solidaritat”. A la Sala Oberta, les artistes Patricia Gómez i María Jesús González presenten la instal·lació ‘Espill del món’. El seu treball, que va començar l’any 2017, s’endinsa en la memòria de l’últim hospital psiquiàtric de València, l’Hospital Pare Jofré de Bétera. El projecte indaga en la història particular d’aquest centre per a abordar una reflexió entorn de la figura del manicomi com a espill de la societat i alhora evidenciar el seu fracàs com a estructura d’aïllament. Aquest projecte recupera un total de 113 espills originals del centre de Bétera, a través dels quals es qüestiona la concepció històrica i social de la bogeria com a condició simètricament oposada a la raó. Finalment, el Palau de Cerveró  acollirà la secció ‘La pedra de la bogeria. Una història de la terapèutica psiquiàtrica’, una mostra comissariada per Enric  Novella i Javier Balaguer. L’exposició mostra l’evolució de la concepció de la bogeria en l’àmbit terapèutic, des dels primers remeis com les sagnies i tractaments d’origen vegetal fins a l’aparició de la psiquiatria com a especialitat mèdica. Molts anys després, la dècada de 1950 va assistir a la irrupció de la psicofarmacologia, amb la introducció successiva de diversos medicaments per al tractament d’estats i condicions com la mania, l’esquizofrènia, la depressió o l’ansietat. Com tothom sap, aquests fàrmacs es troben avui dia entre els medicaments més consumits per la població.  A més d’objectes com un crani trepanat –a vegades la trepanació s’utilitzava possiblement per al tractament dels desordres mentals– o un aparell magnetoelèctric de la meitat del segle xix, quan l’electricitat era considerada quasi una panacea, la mostra aplega la pràctica totalitat dels models d’aparells d’electroxoc fabricats per l’empresa valenciana Millás Mossi en les dècades centrals del segle xx: Electroconvulsor JR, Aparell Millás, Altershock, Smallshock, Shocket i Petit-Shock.  L’exposició es complementa amb un esplèndid catàleg de més de 300 pàgines, en què es recullen articles d’especialistes en els diferents àmbits temàtics que aborda aquest projecte. Finalment, durant el període de l’exposició coincidirà un variat programa d’activitats culturals complementàries, des de conferències i debats fins a cicles de cinema, projeccions audiovisuals i teatre, en col·laboració amb les diferents aules que conformen del Servei de Cultura Universitària.
Es tracta d’una mostra de 20 instal·lacions artístiques, en les quals l’alumnat del Grau de Mestre/a de Primària, futures mestres i mestres, reflexionen sobre els records, la memòria, els aprenentatges i la tecnologia. Tot això tenint en compte que València és capital mundial del Disseny en 2022. Les peces reflecteixen aspectes que interessen a la gent més jove com puguen ser l’addicció a les tecnologies, l’emotivitat dels records, les imatges en xarxes socials, les tipologies de magatzematge de dades o la possibilitat d’utilitzar el so de manera creativa mitjançant la tecnologia. Les obres treballen aspectes relacionats amb l’art sonor per a potenciar la multisensorialidad. Cada equip participant porta com a nom el d’una dona artista, i la majoria de l’alumnat són dones. La mostra està comissariada per Ricard Huerta i Daniela Gil. Compta amb la col·laboració de l'artista investigadora Ramona Rodríguez, especialista en art sonor. Aquest tipus de col·laboracions reforça la unió entre professionals d'àrees tecnològiques i humanístiques. Inauguraran l’exposició la vicerectora d’Art, Ciència, Tecnologia i Societat, Salomé Cuesta, el director del Museu d’Informàtica, Damián López i la directora de l’ETSINF, Sílvia Terrasa.
[D]ones, joc de paraules i origen de vida, element i principi de totes les coses, la dona i la mar han mantingut una relació variada i intensa al llarg del temps. Cap cultura ha sigut aliena a la xarxa que es teixia entre elles. Des de l’Isis egípcia i l’Astarte fenícia que es van convertir en patrones de la navegació; la nòrdica Ati es va convertir en deessa de la mar, i el folklore basc va comptar amb l’Arrainandere. Hui destaquen perquè s’han convertit en excel·lents oceanògrafes i enginyeres navals, sustentadores de les seues llars amb faenes diverses en el marisqueig, la venda de peix, les conserves i molt més. Les artistes membres de l’associació que hi participen són Alexandra R. Rey, Almudena Armenta, Amalie Leschamps, Bárbara Velasco,  Blanca Prendes, Canal Bedia, Concha Mayordomo, Charo Corrales, Emi Azor, Esperanza Durán, Eva Rodríguez, Leticia Reyero, Lo Súper, Marga Colás, María Vega, María Jesús Manzanares, Marta Albarrán, Narges Bazarjani, Pilar Belmonte, Rebeka Elizegi, Rocío Anhert, Soniya Patel, Teresa Blanco, Violeta Andreu, Virginia Rivas, Yolanda Lalonso i en aquesta ocasió l’exposició compta com a artista convidada amb la participació d’Isabel Oliver.  Segons dades de l’organització Marítima Internacional, organisme de les Nacions Unides, per al 2021, només el 1’2% de la mà d’obra marítima mundial eren dones, aquesta data encara que pareix insignificant suposa un augment d’un 45’8% respecte a l’informe de 2015. Així mateix, en 2019 es va adoptar que el 18 de maig com el Dia Internacional de la Dona en el sector marítim.    L’exposició va ser inaugurada el 6 d’abril a les 19h per Ester Alba, vicerectora de Cultura i Societat de la Universitat de València, Mareta Espinosa, representant de l’associació Blanco Negro y Magenta i Carles Xavier López, director del Col·legi Major Rector Peset.
Una vintena d'imatges exuberants i acolorides emergeixen d’entre els arbres i plantes del Jardí Botànic de la Universitat de València, el més antic d'Espanya i un dels més antics del món. “Life Wins!” planteja una nova manera de descobrir les espècies i els espais d'aquest pulmó verd, posant el disseny il·lustratiu contemporani i la música al servei de la connexió respectuosa i expressiva entre persones i entorn natural.  El llenguatge gràfic de Cachetejack, poblat d'imatges divertides i fresques i idees impactants, relata el potencial d'aquest museu de plantes al barri històric de València com a espai on compartir vivències i gaudir d'una intensa agenda educativa i cultural. “Les il·lustracions reflexionen sobre el poder de la vida, com les espècies vegetals són capaces de renàixer i sobreviure, i generant un diàleg amb la vegetació de l'espai”, han explicat les dues il·lustradores. “Les nostres il·lustracions conviuen en l'espai amb les espècies vegetals del diàleg, omplint de color l'exterior del jardí”, afegeixen. ‘Life Wins!’ mostra el poder de la vida, del creixement i de la transformació. La unió dels quatre elements ens manté a tots interconnectats generant sinergies, tornant a observar amb una mirada tranquil·la i la certesa que la força vital ho pot tot, retornant-nos els nostres ritmes, per a continuar habitant-nos on siga que ens trobem”, expliquen les cofundadores de Cachetejack. Aquest tàndem creatiu sorgit de la Facultat de Belles de la Universitat Politècnica de València (UPV) en 2011, és hui tot un referent internacional en l'àmbit del disseny il·lustratiu i ha treballat per a marques com Vogue, Netflix, Adidas, Nike, The New York Times, Facebook, Mastercard o Burger King. La mostra integra la peça sonora ‘Ritme Botànic’, del compositor francès Lucas Chantre, que podrà gaudir-se a l’hivernacle tropical, i inclou una obra mural a la façana del jardí. “He generat una partitura orgànica, a partir d’elements i instruments naturals com la fusta per a crear una experiència viva on es conjuga la vegetació, la il·lustració i la música. Espere que les plantes i les persones la gaudisquen”, ha explicat Lucas Chantre.  Per a Jaime Güemes, director del Jardí Botànic de la Universitat de València, "el vincle que aquest projecte ha generat combina tots els valors que volem potenciar com a Jardí Botànic: la unió entre diferents institucions en pro d'un projecte, la combinació de diferents disciplines artístiques -música, art i il·lustració- al nostre espai obert i convidar a la ciutadania a reflexionar sobre els valors de la New European Bauhaus. A més, aquesta exposició suposa tres novetats molt importants per al Jardí Botànic: la primera és un renàixer a nivell estètic en una exposició exterior que feia anys que no teníem, la qual cosa suposa un gran enriquiment per al Jardí. La segona suposa la integració de música en l'hivernacle amb una peça especial. La tercera, renovar el nostre mural de la façana exterior, que el veïnat fa seu i que és una crida a la ciutadania per a conèixer l'interior del Jardí", ha manifestat el seu director.  La instal·lació s'emmarca dins de les accions de difusió dels valors de la New European Bauhaus. Aquesta iniciativa, impulsada per la Comissió Europea, pretén connectar el Pacte Verd Europeu amb els nostres espais vitals i experiències. La Nova Bauhaus Europea apel·la a les persones a imaginar i construir junts un futur sostenible, bell i inclusiu; a través de llocs, pràctiques i experiències enriquidores, capaces de fomentar el diàleg entre cultures, disciplines, gèneres i edats. Finalment, el director del Institut Français de València explica la importància d'aquest projecte com a aparador de projectes conjunts. “El fet de treballar des de diferents institucions en un projecte comú facilita l'acostament de diferents públics a una mateixa iniciativa que, en aquest cas, enllaça el patrimoni valencià amb el disseny, la il·lustració i la creació contemporània”, ha indicat Maxime Henri-Rosseau. El projecte compta amb la col·laboració de la Universitat de València, l’Ajuntament de València, Institut Français de València, Pintures Montó, Fuente Primavera i Teika. Sobre Cachetejack Nuria Bellver (1988 Torrent, València) i Raquel Fanjul (1988 Alcanyís, Terol) es van conèixer a la facultat de Belles arts de València i des de 2011 treballen juntes com a il·lustradores. El seu humor i inconformisme els va fer crear uns manifestos sobre l'art i el sistema acadèmic sota el pseudònim de Cachetejack, idees que posteriorment van transformar en imatges. Des d'aquell moment fins ara han treballat amb diferents mitjans i formats; premsa, editorial, moda, pintura mural i publicitat, entre molts altres, tant per a marques nacionals com internacionals. Com a filosofia, troben l'equilibri a combinar projectes comercials i projectes personals per a continuar desenvolupant el seu estil amb total llibertat i sentir la creativitat sense límits.
Les exposicions s'han inaugurat aquest divendres dia 11, Dia Internacional de la Dona i la Xiqueta en la Ciència, al Claustre de la Nau, amb les intervencions de la rectora, Maria Vicenta Mestre; la vicerectora de Cultura i Esport, Ester Alba; el degà de la Facultat de Geografia i Història de la Universitat, Josep Montesinos; la directora del Departament de Prehistòria, Arqueologia i Història Antiga, Teresa Orozco i dos dels comissaris de les exposicions: Tina Badal i Emili Aura. L’acte ha comptat amb representants institucionals de la Universitat i amb nombrós públic. La rectora ha destacat que “a través d’aquestes exposicions, la Universitat de València contribueix a la vida cultural de la ciutat, alhora que reconeix a les persones de la institució que contribueixen mitjançant les seues investigacions amb la societat”. En aquest sentit, ha recordat que l’arqueologia valenciana és una de les més importants d’Espanya, amb figures molt importants formades en la Universitat i una gran tradició. De fet, la Universitat de València va crear la segona càtedra de tot l’Estat espanyol en l’any 1905.   Passat i present. 100 anys fent arqueologia a la Universitat, organitzada per la Universitat de València, a través del Vicerectorat de Cultura i el Departament de Prehistòria, Arqueologia i Història Antiga, amb la col·laboració del Museu de Prehistòria València, el Museu Arqueològic de Gandia, el Museu Arqueològic Camilo Visedo Moltó, la Biblioteca d'Humanitats Joan Reglà i l'Arxiu Històric de la Universitat, resumeix la trajectòria arqueològica des de la creació del Laboratori d'Arqueologia el 1921. La mostra es pot visitar fins al pròxim 3 d'abril a la Sala Oberta de la Nau. L'exposició, comissariada per Tina Banal i Yolanda Carrión, s'estructura en tres seccions. Una està dedicada a la història del laboratori, i es destaquen les fites més importants que han tingut lloc, que són un reflex de l'esdevenir polític i social, així com dels assoliments acadèmics i científics dels seus integrants. El 1930 Olímpia Arocena va ser la primera professora de la Universitat de València, al Laboratori d'Arqueologia, i amb ella es va obrir el camí de la integració de la dona en el món acadèmic. Els assoliments científics es poden conéixer en la secció dedicada a la recerca, on es proposa un recorregut per la història de la humanitat des del punt de vista de múltiples troballes i línies de treball. També s’hi exposen peces arqueològiques originals de gran interés, algunes de les quals per primera vegada, procedents de les institucions i museus col·laboradors. Entre aquestes peces destaquen les dents de Nneandertal de la Cova  Negra (Xàtiva), els ossos humans amb marques de canibalisme de les Coves de Santa Maira (Castell de Castells ) o els instruments de coure de la Vital (Gandia), que són les primeres evidències de metal·lúrgia a terres valencianes. Els membres del Laboratori han treballat en més de 250 jaciments arqueològics, bé com a directors d'excavacions o com a investigadors especialitzats. Aquesta tasca es mostra en l'exposició amb un mapa interactiu a través del qual es pot accedir, des dels dispositius mòbils dels visitants, a la informació generada a cada jaciment; a més ofereix enllaços a les publicacions o a les pàgines web dels jaciments. Aquest banc de dades, sens dubte una eina per als estudiosos i per a la societat interessada en el patrimoni arqueològic, està disponible en: https://arqueo.uv.es/expo100/                                                                         Finalment, una tercera secció mostra el Laboratori com a centre docent, que és un dels seus principis fundacionals, a més de potenciar la transmissió i divulgació del coneixement generat, i també el respecte pel patrimoni cultural. L'exposició Dels cronistes al carboni 14: un viatge per l’arqueologia valenciana a través dels llibres convida a emprendre un viatge per l'arqueologia valenciana amb l'ajuda de seixanta-una obres que marquen, en línies generals, el procés de formació d'aquesta disciplina. L'exposició, que està organitzada pel Vicerectorat d'Investigació, el Departament de Prehistòria, Arqueologia i Història Antiga i la Biblioteca Històrica de la Universitat, està comissariada pels professors Ferran Arasa i Gil, Emili Aura Tortosa i Consuelo Mata Parreño i es pot visitar a la Sala Duc de Calàbria de la Nau fins al pròxim 1 de maig. La mostra alberga una selecció dels fons custodiats majoritàriament a la Biblioteca Històrica, però també procedents d'altres biblioteques de la Universitat de València i del Museu de Prehistòria de València. Entre les obres seleccionades, hi ha exemplars dels segles XVI al XX que ens guien a través del temps, des dels primers testimoniatges proporcionats pels historiadors i viatgers al segle XVI, amb els primers esments a inscripcions, monuments i troballes numismàtiques i escultòriques del període romà, fins a arribar als inicis de l'arqueologia científica valenciana, ja al segle XX. L'exposició es divideix en quatre seccions: ‘Historiadors i viatgers (segles XVI-XVII)’, ‘El naixement de l'arqueologia: la Il·lustració (segle XVIII)’, ‘La prehistòria: evolució, biologia i cultura (segle XIX)’ i ‘L'arqueologia científica (segle XX)’. El recorregut comença amb obres emblemàtiques com la Crònica General del Regne de València de Pere Antoni Beuter, impresa a València el 1538, o la primera obra especialitzada que tracta sobre les antiguitats, els Diálogos de medallas, inscripciones y otras antigüedades (Tarragona, 1587) de l'arquebisbe Antoni Agustín Albanell. Del segle XVII es mostra, entre altres, la primera obra sobre numismàtica de l'aragonés Vincencio Juan de Lastanosa, Museo de las medallas desconocidas españolas (Osca, 1645), en la qual s'arrepleguen les monedes encunyades amb alfabets preromans; i també l'obra de l'inquisidor José Vicente del Olmo, Lithologia o explicacion de las piedras y otras antigüedades halladas en las çanjas que se abrieron para los fundamentos de la capilla de Nuestra Señora de los Desamparados de Valencia... (València, 1654), en la qual, per primera vegada, es donen a conéixer les troballes arqueològiques procedents d'unes obres públiques, en concret les que van aparéixer en la construcció de la Basílica de la Mare de Déu dels Desemparats de València. Durant el segle XVIII, amb l'interés pels monuments de l'època romana, va nàixer l'arqueologia i es van dur a terme les primeres excavacions i descripcions de monuments, així com la publicació d'obres especialitzades sobre numismàtica i epigrafia. D'aquesta època es mostren obres de personatges destacats del pensament il·lustrat, com Enrique Fernando Flórez, Enrique Palos Navarro, el botànic Antoni Josep Cavanilles o Antonio de Valcárcel. També s'exposen dos manuscrits: Explicación, que del Pavimento de Sagunto, hizo el Doctor Agustin Sales Pbro. Academico Valenciano (1745) i Diario del viage desde Valencia á Andalucía hecho por don Francisco Pérez Bayer en el año 1782. Al segle XIX, a partir dels estudis geològics, es desenvolupa la prehistòria amb les primeres excavacions a coves i poblats. En aquest àmbit, destaca la tasca de Joan Vilanova i Piera, l'obra il·lustrada del qual Memoria geognóstico-agrícola y protohistórica de Valencia (Madrid, 1893) s'inclou en la mostra. La publicació d'obres relacionades amb l'origen de la humanitat va fer que sorgiren discrepàncies sobre el seu origen i evolució. Una de les peces exposades és la primera edició publicada a Espanya de l'obra de Charles Darwin, El origen del hombre: la selección natural y la sexual (Barcelona, 1876). La Universitat de València va arribar a ser un referent en la difusió de l'evolucionisme, amb figures destacades com Rafael Cisternas Fontseré, catedràtic d'Història Natural, i el seu deixeble Eduard Boscá Casanoves. En la segona meitat del segle van nàixer les primeres associacions valencianes dedicades a l'arqueologia, com és el cas de la Societat Arqueològica Valenciana. En les primeres dècades del segle XX es va consolidar l'arqueologia científica i es van fundar les primeres institucions valencianes dedicades a la recerca arqueològica, com el Laboratori d'Arqueologia de la Universitat de València (1921) i el Servei d'Investigació Prehistòrica de la Diputació de València (1927). S’hi exposen diversos treballs de Pere Bosch Gimpera, Julio Furgús, Roc Chabás Llorens, així com dels hispanistes Pierre Paris i Eugène Albertini. També s'hi exposen obres del catedràtic Lluís Pericot, que es va incorporar a la Universitat el 1927 i amb qui es van introduir els estudis de prehistòria i es van formar les primeres promocions d'arqueòlegs; i alguns dels treballs de Miquel Tarradell, amb qui es van consolidar els estudis d'arqueologia a la Universitat i es va fundar la revista Papeles del Laboratorio de Arqueología de Valencia, que dona inici al desenvolupament de l'arqueologia científica a la nostra universitat. Al final del recorregut es mostra el primer article sobre la tècnica de datació del carboni 14 a València, aparegut en la publicació Archivo de Prehistoria Levantina de 1961 i escrit per la pionera en l'arqueologia espanyola Josefa Menéndez Amor i el seu mestre Frans Florschütz, Resultado del análisis polínico de una serie de muestras de turba recogidas en la Ereta del Pedregal (Navarrés, València).
Activistes per la vida explica la història de 40 homes i dones que lluiten pel seu territori i la seua naturalesa –per la riquesa de les seues terres i els seus rius– i pels drets de les dones i les llibertats ciutadanes. Aquesta defensa dels drets humans entra en conflicte amb els interessos d’inversors, empreses o grups transnacionals que extreuen amb impunitat els recursos naturals i les matèries primeres d’Hondures i Guatemala per vendre’ls al mercat mundial. Les lleis d’Hondures i Guatemala afavoreixen els drets d’aquestes empreses, mentre que eliminen els drets dels seus ciutadans. Aquesta situació, lligada a la persecució i a les amenaces de mort constants, a l’elevat índex de violència i a la corrupció policial, política i jurídica de les regions, fa que milers de famílies se n’hagin anat dels territoris. No obstant això, hi ha comunitats indígenes i camperoles que lluiten enfront d’aquests poderosos interessos i aconsegueixen protegir les seves terres. A través de fotografies, text i videoentrevistes, Activistes per la vida, de Gervasio Sánchez, explica la vida d’homes i dones que tot i estar amenaçats de mort lluiten pels seus drets. “La realitat que s’explica en aquest projecte fotogràfic té a veure amb la vida quotidiana de persones que poden ser assassinades en qualsevol moment, persones perseguides per la defensa de la integritat dels seus llogarets, persones que lluiten com a defensors de la terra, persones que lluiten contra les grans empreses extractivistes, persones que lluiten per la naturalesa i la riquesa dels rius, i periodistes que intenten denunciar el que passa a Guatemala i Hondures”, explica Gervasio Sánchez. Gervasio Sánchez (Cordova, 1959) és fotoperiodista de conflictes i crisis humanitàries.  Periodista des de 1984, col·labora amb la Cadena Ser i la BBC i dirigeix el Seminari de Fotografia i Periodisme d’Albarrasí. És autor de més d’una dotzena de llibres fotogràfics. Enviat especial per la pau de la UNESCO des del 1998. Ha rebut nombrosos premis,  al 2004, el Govern d’Aragó li va concedir la Medalla al Mèrit Professional i al 2011 el govern d’Espanya la Gran Creu de la Ordre Civil  de la Solidaritat Social. L’exposició Activistes per la vida està organitzada per Entrepobles i el Col·legi Major Rector Peset de la Universitat de València, i compta amb la col·laboració de l’Ajuntament de València i la Generalitat Valenciana i serà inaugurada el proper 8 de febrer, a les 19 h, per Gervasio Sánchez, fotoperiodista, Ana Forner, representant d’Entrepobles València, Carles Xavier López, director del Col·legi Major Rector Peset i Ester Alba Pagán vicerectora de Cultura i Esports de la Universitat de València. -------------- L’exposició estarà oberta al públic del 8 de febrer al 27 de març de 2022, del dimarts a diumenge, d’11 a 19 hores, a la Sala de la Muralla del Col·legi Major Rector Peset de la Universitat de València (plaça del Forn de Sant Nicolau, 4. València).
El Centre Internacional de Gandia i el Departament de Cultura de l’Ajuntament de la ciutat van organitzar un col·loqui i una visita guiada a l’exposició El temps suspés. Els camps per a persones refugiades palestines al Líban, situada actualment a la sala del carrer Tossal. L’activitat comptà amb la participació del comissari de l’exposició, el professor d’Història Contemporània, Jorge Ramos, de l’autor de les imatges, el fotògraf, Germán Caballero i de Rawaa Abu Abdou, refugiada palestina al Líban. L’acte tindrà lloc el proper dimecres 2 de febrer a les 19h a la sala d’exposicions del CIG-UV, al carrer Tossal.  Aquesta és una exposició fotogràfica, produïda pel Centre Cultural La Nau, que pretén acostar la realitat de la població, majoritàriament palestina però també siriana, que viu en els camps establits per a persones refugiades palestines al Líban des de 1948 i que hui dia perduren. La mostra reuneix prop d'un centenar de fotografies preses en dos moments temporals molt diferents: setembre de 2019, i ja en un món pandèmic al setembre de 2020. En “Temps suspès” s’aborden diversos aspectes com l'accés a l'aigua potable, la sanitat, la igualtat de gènere, l'habitatge, la infància, la joventut, les persones majors, als quals se'ls suma la pandèmia i la crisi econòmica derivada d'aquesta amb la qual han de conviure la població majoritàriament palestina, i també siriana, que viuen en els camps per a persones refugiades palestines al Líban. L’exposició es podrà visitar a la sala d’exposicions de la Universitat de València situada al carrer Tossal fins el 15 de febrer en horari de dilluns a divendres de 9 a 20 hores.
L'exposició, comissariada per José Mª Azkárraga, es desenvolupa al llarg de la Sala Estudi General i recull, distribuïts en diferents àmbits temàtics, els dibuixos de l'artista, acompanyats de premsa, llibres, fotografies, documents, objectes i filmacions d'aquells anys. Tots aquests materials, en el seu conjunt, constitueixen un excel·lent mitjà per a accedir a aquest passat. L'exposició és fruit del compromís de la Universitat i de la Diputació de València amb la memòria històrica. L'exposició s'ha presentat en una roda de premsa, celebrada dilluns dia 31 de gener a La Nau, en la qual han intervingut la vicerectora Cultura i Esport de la Universitat de València, Ester Alba; el diputat de memòria històrica, Ramiro Rivera; el comissari de l'exposició José María Azkárraga i l'il·lustrador Paco Roca. Els mitjans han recorregut la mostra de la mà dels intervinents. La inauguració oficial (oberta al públic) serà el dimarts 1 de febrer, a les 19.30 hores en el Claustre i Sala Acadèmia de la Nau. L'exposició podrà visitar-se fins al 24 d'abril. Durant la presentació, el comissari ha destacat que l’exposició el que fa és “desconstruir el còmic de Paco Roca per a viatjar a la València de la postguerra’. A més, s’ha referit al procés de creació del còmic com “una explosió nuclear, una reacció en cadena d’un neutró en la ment de Paco Roca per a, a través d’una fotografia, propiciar l’inici d’aquesta història”. Per la seua part, Paco Roca ha explicat que amb el còmic “el que he fet és intentar que la memòria de ma mare, que està a punt de complir 90 anys no es perda”, una espina que té clavada perquè no va poder fer el mateix amb son pare. Roca ha apuntat que la història de sa mare és la història de moltes famílies que han viscut la postguerra. A més, ha indicat que, d’altra manera, la vida de sa mare no hauria eixit en els periòdics perquè és una història més d’eixes persones que van viure eixa postguerra de l’estraperlo, de la fam. Paco Roca afirma que amb açò vol reivindicar eixa història, sobretot per a les noves generacions, com és el cas de les seues dos filles. “ Vull que sàpien qui era eixa àvia i eixa besàvia”. La vicerectora s’ha referit a la importància de contar la història a través d’una dona, Antonia, i li ha donat les gràcies a Roca com a vicerectora, com a professora i com a ciutadana per com ha captat l’ambient d’eixa época a través d’eixa foto familiar i de la mirada d’una dona. “Personalment em commou la història d’eixes dones, la d’Antonia que podria ser la de la meua àvia Carmen, que també va viure eixe moment difícil, eixa relació amb l’estraperlo, de l’economia de subsistència, d’eixa història de la postguerra, que és la història col·lectiva, la història pública de moltes famílies”. Finalment, el diputat de Memòria històrica, ha destacat l’honor de formar part d’aquest projecte i ha indicat que la institució col·laborarà amb altres projectes expositius al llarg d’aquest any, tots relacionats amb la memòria històrica i amb la Universitat de València. A més, ha insistit en el compromís de la Diputació perquè aquesta exposició siga itinerant. Després d'exposicions recents en La Nau com ‘Tot està per fer’ o ‘Dones i resistència’, dedicades totes dues al període republicà de la ciutat, aquesta exposició aborda la postguerra a través de la mirada de l'il·lustrador Paco Roca i la seua coneguda novel·la gràfica: ‘Regreso al Edén’. En l'exposició es poden veure vinyetes de Paco Roca i el procés de l'artista per a arribar al resultat: des de l'esbós al color passant per la tinta. A part d'aquesta secció de còmic principal, es podrà trobar premsa, objectes de l'època com a cambres del segle passat, llibres que serveixen per a contextualitzar el període històric i fins i tot personatges eixits del còmic que es fan tangibles per a situar al públic en aquest context històric. L'exposició s'ha estructurat en nou seccions: ‘La fotografia i el seu poder d'evocació’, ‘La família d'Antonia’, ‘Un nou règim s'imposa’, ‘Som rojos?’, ‘Fam i carestia’, ‘Una Església aliada del Règim’, ‘La dona en el primer franquisme’, ‘La ciutat’ i ‘L'evasió necessària’. En aquest còmic, el dibuixant se submergeix, després de la pista de la seua mare a partir d'una fotografia, en una ciutat que revela amb rigor. ‘Regreso al Edén’ va molt més enllà del relat sobre una jove humil i el seu entorn familiar. L'escenari on discorre la narració, la ciutat sorgida de la dictadura es configura com a protagonista i compte la seua pròpia història silenciosa. Només cal detenir-se enfront de les diferents vinyetes d’exteriors i contemplar aquella urbs dels anys quaranta que apareix emmarcat als personatges. Els ulls d'Antonia i l'experiència de la seua família humanitzen el relat i mostren com es vivia la dictadura franquista a peu de carrer en un barri de València. La fam i l'estraperlo, la por de parlar, la prepotència d'una Església aliada del règim, la pèrdua de drets de les dones i fins i tot el seu maltractament acceptat, l'amuntegament causat per la falta d'habitatges, les malalties agreujades per una nutrició deficient, el treball precari i l'acceptació d'un destí que semblava la voluntat de Déu, conformaven l'atmosfera que es respirava aquells anys. Com a complement, la Universitat de València ha editat un cuidat catàleg de més de 250 pàgines, que inclou un extens material gràfic gràcies a la prestació d'obres i documents d'institucions com la Biblioteca Nacional, l’Arxiu Històric Municipal de València o el Centre Documental de la Memòria Històrica del Ministeri de Cultura i Esport. A més, el catàleg inclou textos d'Álvaro Pons, Andrea Moreno Martín o José María Azkárraga, entre altres. La rectora de la Universitat de València, Maria Vicenta Mestre, destaca en el catàleg “l’elecció dels temes” i “l’acurada elaboració” dels guions, basada en una minuciosa documentació, que radica en una altra de les claus del gran acolliment que té l'autor. “Un indicador de l'interés que susciten els seus treballs és que aquests han transcendit més enllà del paper imprés i algunes de les seues històries, com a ‘Arrugas’, mereixedora d'un premi Goya, o ‘El tesoro del Cisne Negro’, han saltat a les pantalles”.
L’exposició, comissariada per Álvaro Pons i Daniel Tomás, es fa a la sala més gran del Centre Cultural La Nau, l’Acadèmia, i aplega la més completa selecció de treballs en la trajectòria d’aquest vinyetista valencià. A la sala, hi destaca un gran mural cronològic, de més de 20 metres de llarg, que recorre la història de València a través de més de 600 imatges, majoritàriament caricatures de personatges polítics, que se succeeixen a través de dibuixos i projeccions. L’exposició s’ha presentat aquest dimarts en una conferència de premsa celebrada a La Nau, amb les intervencions de la vicerectora de Cultura i Esport, Ester Alba; Álvaro Pons; i Ortifus. La vicerectora Ester Alba ha subratllat “el procés creatiu de l’artista, del dibuixant” com a una de les “qualitats” d’aquesta exposició, i ha agraït la “complicitat” d’Ortifus amb la Universitat de València en cedir part de la seua obra en una mostra que ha definit com a “privilegi”. Així mateix, ha destacat que “estem orgullosos que aquesta exposició forme part de l’inici de la programació cultural de la Universitat de València aquest 2022, la qual s’emmarca dins del compromís institucional per mostrar l’obra i la creació d’artistes valencians i valencianes”. A més, ha recordat “l’interés de la Universitat per treballar en projectes que recullen la il·lustració valenciana”, a través d’iniciatives acadèmiques com ara la Càtedra d’Estudis del Còmic, l’Aula del Còmic o el futur Centre del Còmic. Álvaro Pons, per la seua banda, ha assenyalat que l’exposició d’Ortifus “és un intent mínim de fer un resum de tota la seua obra, la qual és inabastable, i d’establir la relació Ortifus-realitat de València-Ortifus”. Pons ha volgut remarcar ací igualment “les diversitats i les flexibilitats artístiques” del dibuixant, que arriben fins a l’escultura o la música. Per a Toni Ortiz, l’exposició dissenyada per Álvaro Pons i Daniel Tomás ha aconseguit contar de manera diacrònica la història de 40 anys de València, utilitzant només un 1% de la seua producció (més de 40.000 dibuixos), i ha assenyalat la sorpresa que atresora la mostra amb la implementació sobre paret de les caricatures, les quals “poden relatar la vida política de la ciutat durant quatre dècades”. En la seua intervenció, Ortifus ha recordat la dificultat dels dibuixants per a adaptar-se a la vinyeta en color, un canvi estètic i tecnològic que es va produir a Espanya a principis dels anys 2000; ha descrit com treballa, quin és el seu procés creatiu a partir d’una selecció de quatre titulars (de l’actualitat, vaja); i ha reivindicat el joc de paraules com a eina fonamental per al vinyetista, així com l’humor, el qual “és salut i ens dona esperança”, ha afirmat. Des de la publicitat institucional, passant per les vinyetes de la premsa diària i les col·laboracions en les falles, fins a les indicacions per a accedir a un garatge al centre urbà, els dibuixos d’Ortifus –els seus icònics personatges nassuts d’ulls sortints-, són presents en multitud d’espais i formats per a constituir l’imaginari popular valencià. La història de València quedaria coixa sense les seues vinyetes, que van començar a publicar-se el 1981 en les pàgines del Diario de Valencia per a passar posteriorment a Noticias al Día i, finalment, al diari Levante-EMV, capçalera que concentra el gruix de la seua producció.  Ortifus també va plasmar el seu humor en el món faller, una cosa que també recull l’exposició, fins i tot abans d’accedir-hi. I és que al claustre universitari “s’ha plantat” l’Ortifus més faller. L’humorista gràfic ha concebut ex professo per a la mostra “un ninot inquisidor” de grans dimensions, realitzat per l’artista faller Raúl Martínez, que dialoga amb l’emblemàtica escultura de l’humanista Joan Lluís Vives, que presideix el claustre des de la darreria del segle XIX. Després, i ja una vegada dins de la sala, el públic pot veure les maquetes i esbossos de les seues contribucions més destacades en aquest àmbit: plaça de l’Ajuntament (1988), Blanqueries, amb la mítica falla ‘Els llits’ (1994), Convent Jerusalem (1998) o Na Jordana (2000 i 2014), entre altres projectes. Van ser monuments que no sols van revolucionar el llenguatge de l’art faller, sinó que van quedar gravades en la memòria col·lectiva.  L’exposició, a més, descobreix per primera vegada els personatges que Ortifus modela amb plastilina com a part del seu procés creatiu i permet acostar-se a les seues produccions més recents: una sèrie d’il·lustracions iniciades al març de 2020 i que retraten la vida a la ciutat en temps de la covid-19.  Com a complement a l’exposició, s’ha elaborat un acurat catàleg de més de 200 pàgines que inclou un extens material gràfic, articles dels periodistes José Manuel Rambla, Lydia del Canto, el professor emèrit de la Facultat de Belles Arts de la Universitat Complutense de Madrid Juan Manuel Álvarez Junco i una entrevista realitzada por Álvaro Pons a Ortifus. Així mateix, el 9 de febrer tindrà lloc un debat en el qual Ortifus dialogarà amb Juan Manuel Álvarez Junco a La Nau. Més informació complementària sobre l’exposició i aquest debat pròximament a través de la web de Cultura de la Universitat de València.
L'exposició és una mostra fotogràfica del fotoperiodista Germán Caballero i està comissionada per Jorge Ramos Tolosa, professor i doctor d'Història Contemporània de Universitat de València. Aquesta mostra, produïda pel Centre Cultural La Nau, pretén acostar la realitat de la població, majoritàriament palestina però també siriana, que viu en els camps establits per a persones refugiades palestines al Líban des de 1948 i que hui dia perduren. La mostra, que es pot visitar a la sala d’exposicions del carrer Tossal, reuneix prop d'un centenar de fotografies preses en dos moments temporals molt diferents: setembre de 2019, i ja en un món pandèmic al setembre de 2020. En 'El temps suspés' s’aborden diversos aspectes com l'accés a l'aigua potable, la sanitat, la igualtat de gènere, l'habitatge, la infància, la joventut, les persones majors, als quals se'ls suma la pandèmia i la crisi econòmica derivada d'aquesta amb la qual han de conviure la població majoritàriament palestina, i també siriana, que viuen en els camps per a persones refugiades palestines al Líban. Aquesta exposició es podrà visitar a la Sala d’exposicions de la Universitat de València situada al carrer Tossal fins el 15 de febrer en horari de dilluns a divendres de 9 a 20h. A més, el proper 2 de febrer a les 19h tant el fotogràf, Germán Caballero, com el comissari de la mostra, Jorge Ramos, participaran en un acte a la mateixa sala en el que realitzaran una visita guiada explicativa de l’obra. Germán Caballero és fotoperiodista del periòdic Levante-EMV, on ha desenvolupat la major part de la seua carrera professional. Actualment és membre de l’executiva de la Unió de Periodistes. Durant la darrera dècada ha fotografiat els moviments socials sorgits en València de forma constant. Premi Manuel Castillo de la Universitat de València en 2014, ha publicat des de Palestina, el Líban, Turquia, la frontera sud de Mèxico des del Marroc i Melilla, entre d’altres. Ha participat en més d’una desena d’exposicions individuals i col·lectives com ara “10 años de imágenes en AVM3J” en la Sala lametro, “Hebron: vida i resistències” en el Museu d’Història de València.  Per la seua part, Jorge Ramos, comissari de l’exposició, és professor del Departament d'Història Moderna i Contemporània de la Universitat de València. Les seues principals línies d'investigació són: Palestina-Israel; els estudis postcolonials-decolonials, àrab-islàmics, les Epistemologies del Sud, l'antiracisme, les migracions i els Drets Humans; la història i memòria de la II República, de la Guerra Civil Espanyola i de la dictadura franquista; i els moviments socials. Ramos és autor de “Los años clave de Palestina-Israel” (Marcial Pons, 2019), 'Palestina. Una història essencial' (Sembra Llibres, 2020) i 'Una Historia contemporánea de Palestina-Israel' (Los Libros de la Catarata,2020).
«Dones i resistència. València, 1931-1939. Fotografies de Luis Vidal» El Centre Cultural La Nau acull fins al 9 gener l’exposició ‘Dones i resistència. València, 1931-1939. Fotografies de Luis Vidal’, una mirada a la València republicana, a través de l’arxiu d’imatges del fotoperiodista Luis Vidal Corella (1900-1959). L’exposició, organitzada i produïda per la Universitat de València, juntament amb la Diputació de València, dona visibilitat a la vida quotidiana d’aquesta època, i posa el focus en la dona, a través de més de 80 fotografies: a més, s’inclouen cartells i documents de l’època, així com objectes personals del mateix Vidal com les seues càmeres originals. L’exposició, comissariada pel fotoperiodista i net de Luís Vidal, Luis Vidal Ayala, i el professor de la Universitat de València Carlos López Olano, suposa un recorregut per la València dels anys trenta. «100 anys fent llibres» Publicacions de la Universitat de València celebra aquest any 2021 el seu centenari com a editorial de la Universitat de València amb l’exposició «100 anys fent llibres». La mostra s’ha instal·lat, fins al 9 de gener de 2022, en dos espais diferents del Centre Cultural La Nau: la Sala Duc de Calàbria  i la Sala Oberta, i està comissariada per Maite Simón, Amparo Jesús-María, Marc Baldó i Germán Perales. L’exposició, organitzada juntament amb el Servei de Publicacions de la Universitat de València i la Biblioteca Històrica de la Universitat de València, és un viatge per la història que combina tradició i modernitat i que il·lustra aspectes històrics i actuals de l’activitat editorial en el si de la Universitat de València, amb la mirada dirigida cap al futur.  «EDVCATIO. Innovació i ensenyament dels jesuïtes a València. 150 aniversari» Enguany també ha sigut molt important per a la Companyia de Jesús de València que, juntament amb el Vicerectorat de Cultura de la Universitat de València, ha organitzat l’exposició ‘EDVCATIO. Innovació i ensenyament dels jesuïtes a València. 150 aniversari’, un recorregut històric de l’important paper de l’escola jesuïta en la societat valenciana, dins de la qual es van formar exponents com l’últim Premi Miguel de Cervantes, Francisco Brines, el cineasta Luis García Berlanga i el polític i impulsor de la Borsa de València , Joaquín Maldonado. L’objectiu principal d’aquesta exposició, oberta fins al 9 de gener a la Sala Acadèmia del Centre Cultural La Nau, és donar a conèixer a la societat el treball educatiu jesuïta amb un recorregut històric des de la fundació de l’antic Col·legi San José. «Nocturnes. Mentre la ciutat dorm… 1900-1960» Fins al 27 de febrer es pot visitar a La Nau l’exposició ‘Nocturnes. Mentre la ciutat dorm… 1900-1960’, un homenatge a la vida nocturna en les principals ciutats de l’Espanya de la primera meitat del segle XX. L’exposició, organitzada per Acción Cultural Española (AC/E) i el Vicerectorat de Cultura de la Universitat de València, amb la col·laboració de la Comunitat de Madrid, és una invitació a recórrer els seus carrers i endinsar-se en les seues tavernes, cafès, cinemes o teatres gràcies a les fotografies que els nostres reporters tan hàbilment van saber captar a la llum del magnesi, entre els quals hi ha l’autor de les fotografies de l’exposició que acull La Nau «Dones i resistència», Luis Vidal. La comissària de l’exposició, Lucía Laín, ha homenatjat la vida nocturna a través d’una àrdua cerca i recuperació d’imatges en arxius nacionals i internacionals per posar en valor els grans noms de la fotografia del segle passat. Els autors que signen les fotografies es remunten als primers mestres del fotoperiodisme com Alfonso, Cortès i Santos Yubero a Madrid; Brangulí, Gaspar, Sagarra i Torrents a Barcelona; Pacheco a Vigo… o el fotògraf i editor Lucien Roisin, que va recórrer amb la seua càmera tota la geografia espanyola. També hi ha diverses imatges dedicades a la ciutat de València.
Salva Ríos (Silla, 1977), artista que ha viscut les seues motivacions al voltant de l’art, la cultura i tot allò relacionat amb la creativitat, va cursar estudis de disseny a l’escola d’Arts i Oficis i posteriorment va començar els estudis d’Història de l’Art. Immers en un procés d’aprenentatge constant en el qual ha treballat tècniques més complexes com l’aquarel·la i el pastell en format més reduït, la seua constant evolució li ha portat a canviar la forma d’entendre l’art i li ha obert un nou camí de creativitat desenvolupant un estil propi i definit. De la figuració al Pop passant pel realisme, ha estat en l’acrílic on ha trobat el seu medi ideal de treball en el qual està desenvolupant les seues obres dels últims tres anys. Explorar els sentiments, les sensacions i les conductes de l’ésser humà, fer un recorregut a través del comportament i l’estat anímic de les persones, a aquest viatge utòpic és al que ens convida Salva Ríos en Anònimes, on trobarem retrats de persones que ens conviden a imaginar la història, la situació, la vivència que hi ha darrere de cadascuna d’elles. El seu treball es desenvolupa a partir de la seua fascinació pel retrat i se centra a explorar els rostres i analitzar cada detall d’aquests desgranant el seu llenguatge expressiu, per tal de transmetre’l en les seues obres. Les mirades, els ulls, tenen una especial importància en l’obra de Salva Ríos, els ulls com a reflex i transmissors d’emocions i nuc de col·lectivitat per establir relacions, per observar i sentir-se observat. L’exposició serà inaugurada aquest dimarts (14 de desembre), a les 19 hores, per Salva Ríos, artista; Carles Xavier López; director del Col·legi Major Rector Peset; i Ester Alba Pagán, vicerectora de Cultura i Esports de la Universitat de València. -----------------------
Organitzada per Acción Cultural Española (AC/E) i el Vicerectorat de Cultura de la Universitat de València, amb la col·laboració de la Comunitat de Madrid, l’exposició és una apologia a la llum en la nit i l’evolució del seu enllumenat; el testimoni gràfic d’una conquesta: la ciutat nocturna, fins llavors reservada a uns pocs noctàmbuls, artistes i “gent de mal viure”. En la mostra, comissariada per Lucía Laín, es reivindiquen els grans noms de la fotografia espanyola del segle passat, des del primer fotoperiodisme fins a la fotografia d’intencionalitat més artística amb què es tanquen els anys cinquanta. L’exposició, que aplega més d’un centenar de fotografies que es poden contemplar a la primera planta del Claustre de la Nau, s’ha presentat aquest matí en una roda de premsa en què han participat la vicerectora de Cultura i Esport, Ester Alba; Isabel Izquierdo, directora de programació d’Acción Cultural Española (AC/E), i la comissària de l’exposició, Lucía Laín. La comissària de l'exposició, que s'ha declarat “una amant de la fotografia documental”, ha agraït l'organització d'aquesta exposició perquè permet “retrotreure'ns 100 anys i veure'ns capturant la nit”. La fotografia, hi ha conclós, “és el pretext per veure qui érem, qui som i cap on anem”. Per la seua part, la vicerectora i la directora d'AC/E han subratllat la importància de les sinergies entre institucions per organitzar propostes culturals i que en el cas de totes dues es remunta al 2007, amb l'exposició sobre la figura de Josep Renau que es va poder visitar a La Nau de la Universitat, a més d'altres exposicions i iniciatives de l'àmbit de les arts escèniques. A més, Ester Alba ha remarcat que aquesta exposició, “que permet recórrer la primera planta del Claustre com si fora un carrer”, ja que les fotografies s'han instal·lat als intercolumnis, ens permet descobrir “els espais socials” que les dones van ocupar del 1900 al 1930: "Les dones van començar a ocupar la nit, en un procés d'emancipació i independència femenina que va ser retallat per la Guerra Civil". L'exposició conclou en plena postguerra, el 1960. I ha conclós insistint en la importància del fotoperiodisme, “i el seu paper clau per recuperar la memòria”, com a una línia de programació d’exposicions essencial per a la Universitat. Des de l'AC/E, la directora de programació, Isabel Izquierdo, ha manifestat l’àrdua tasca de recuperació de fotografies en arxius nacionals i internacionals, que ha fet la comissària per així narrar “la història d'Espanya, la història la pròpia fotografia i de les infraestructures de les ciutats retratades”. Un recorregut per més de 120 fotografies Els autors signants de les 120 fotografies en blanc i negre que conformen NOCTURNES 1900-1960. Mentre la ciutat dorm…, es remunten als primers mestres del fotoperiodisme, com Alfonso, Cortés i Santos Yubero a Madrid, Brangulí, Gaspar, Sagarra i Torrents a Barcelona, Pacheco a Vigo… o el fotògraf i editor Lucien Roisin, que va recórrer amb la seua càmera tota la geografia espanyola. Gràcies a aquestes instantànies, el públic podrà conèixer també el treball de les persones encarregades de mantenir en funcionament la maquinària de la gran ciutat a les nits: els conductors dels últims tramvies, obrers de la construcció, cambreres, fanalers i serenos. Tot això es podrà veure en les imatges de la nit a gran format i amb cites literàries dels escriptors i periodistes coetanis que al·ludeixen a la nit i als seus habitants. La majoria dels fotògrafs són espanyols, però també fotògrafs com Adolfo Zerkowitz, fotògraf austríac establert a Espanya, o Ruth Matilda Anderson, fotògrafa estatunidenca que va viatjar per Espanya amb la Hispanic  Society, van fer alguna incursió en la nit espanyola. La ciutat de València hi està present amb una sèrie de nocturns captats pel fotògraf Luis Vidal entre els anys 1945 i 1968. L’espectacular retrat de grup d’uns xiquets posant en la nit amb melons d’Alger il·luminats de 1944 obri la sèrie. La plaça de l’Ajuntament il·luminada, l’eixida del teatre Serrano, la fira de juliol a l’Albereda en els 50, el teatre Principal o el Mestalla il·luminat són algunes de les instantànies que es poden observar. A més, València també hi està representada per una sèrie de fotografies publicades en la premsa gràfica de la primera meitat del XX. La revetla de Sant Pere, celebrada durant l’Exposició Regional Valenciana de 1909; un nocturn a la plaça d’Emilio Castelar en els temps de la Segona República, o la vista de la plaça de la Reina d’Adolfo Zerkowitz en són alguns exemples. L’exposició traça un doble recorregut temporal des del vespre fins a les primeres llums de l’alba, i des de les primeres fotografies nocturnes, en les albors del segle XX, fins als anys seixanta, en una societat cada vegada més mobilitzada en què la dona comença a tenir més protagonisme perquè es dota de més independència. Una evolució que truncarà la foscor imposada per la Guerra Civil, recuperada posteriorment amb l’obertura de les sales de festes, quan la normalitat de serens, agranadors i operaris reprèn les primeres hores de l’alba per posar en marxa la ciutat i la vida. L’arribada de la nova llum de la modernitat i d’una nova aurora queda reflectida amb les imatges de fotògrafs de la talla de Portillo, Henece o Català Roca. Amb els avanços tècnics s’inaugura la possibilitat de conquistar la nit a les ciutats, tant per la proliferació de l’enllumenat públic com per la possibilitat de captar-lo per l’escurçament del temps d’exposició de les fotografies, fet que ens acosta al concepte d’instantània de la fotografia contemporània. Una oportunitat única de recórrer la nit espanyola amb les seues llums i ombres, contrastos revelats pel flaix de magnesi, en un despert i perspicaç recorregut noctàmbul per la primera meitat del segle XX. Un recorregut que ha sigut possible gràcies als arxius públics i les col·leccions històriques de diaris com l’ABC, dels fons històrics d’ENDESA o de la Fundación Telefónica, i d’institucions de la importància del Museo Nacional Centro de Arte Reina Sofía o la Hispanic Society of America. Audiovisuals En l’exposició es poden veure tres audiovisuals: El primer, ‘Fotografiar la nit’, ens introdueix a la fotografia nocturna des d’una perspectiva internacional amb molta presència de fotògrafs estrangers. Cal destacar que quan els primers fotògrafs (George Shiras, Benjamin Lloyd, Lewis Hine, Jacob Riis, la fotògrafa Jessie Tarbox Beals...) s’endinsen a les ciutats a la fi del XIX, a les primeres ciutats espanyoles els nostres fotoperiodistes també ho estaven fent, ja que revistes com Blanco y Negro i Nuevo Mundo incloïen una secció dedicada a la nit i amb fotògrafs de la talla de Pedro Duque, Salazar i Máximo Cánovas. El segon, ‘Nocturn a l’Alhambra’, és una interpretació a partir de la sèrie de fotografies El bosc de l’Alhambra il·luminat amb bombetes elèctriques preses pel fotògraf Manuel Martín de Victoria (Granada, 1907-1909) a l’Alhambra en plena nit, tot just començat el segle XX, i conservada per la Real Academia de Bellas Artes de Nuestra Señora de las Angustias. I el tercer audiovisual, ‘L’alegre Paral·lel’, és un fragment del documental rodat a Barcelona en 1964 dirigit per Enric Ripoll Freixes i Josep Maria Ramon a Barcelona en 1964, i conservat a la Filmoteca de Catalunya. És un homenatge a la nit en els anys 60, dècada en què tanquem l’exposició. Concretament, dedicat al Paral·lel de Barcelona i on es reflecteix l’ambient d’un dels carrers més emblemàtics de Barcelona i els ressons del seu passat, i el Raval, amb música de jazz de fons. Catàleg Amb motiu de l’exposició, s’ha editat un catàleg amb 169 fotografies dels grans mestres de la fotografia de la primera meitat de segle XX i un text il·lustrat signat per la comissària, Lucía Laín, que proposa un recorregut des dels orígens de la fotografia nocturna en ciutats com Nova York, Londres o París fins a la seua irrupció i desenvolupament a Espanya. El disseny és de Mauricio D’Ors.
"A viure que són cent anys" fa un repàs didàctic sobre l'envelliment, tant individual com col·lectiu, i les condicions que s'han de donar perquè la longevitat siga vista des de l'òptica de l'optimisme i la salut. L'exposició està formada per panells, audiovisuals i elements interactius que fan agradable i educativa la visita. La importància d'aquesta exposició resideix en la posició d'Espanya com a quart país amb més esperança de vida del món, segons l'Organització Mundial de la Salut. En els últims vint anys hem passat de tindre una esperança de vida de 79 anys a 83 i en els últims seixanta hem augmentat tretze. Estem davant un creixement gradual i davant el fet innegable que tots envellim i que cuidar-nos, així com cuidar als nostres, és l'única opció per a tindre una vida pròspera. La rectora de la Universitat de València, Maria Vicenta Mestre ha assistit al costat del gerent de la Universitat de València, Juan Vicente Climent, així com també el degà de la Facultat, Antoni Ferrer; i representants d'altres col·lectius universitaris del campus de Blasco Ibáñez amb la finalitat de reafirmar compromís de la institució amb la visió científica de l'envelliment saludable, el manteniment de l'estat del benestar, el sistema de pensions públiques i els avanços mèdics i tecnològics que faciliten que aquesta etapa de la vida dels nostres majors es visca de manera plena.
Ricardo Martín ha estat testimoni privilegiat de la vida cultural, intel·lectual i política espanyola al llarg de quasi cinc dècades i durant aquests anys ha pogut immortalitzar alguns dels seus més destacats protagonistes. Aquests són els retrats que es ja es poden visitar en aquesta mostra que va obrir les seues portes el passat 9 de desembre a la Casa de la Cultura de Gandia, on romandrà fins el 26 de gener de 2022. L'exposició reuneix una galeria de retrats en blanc i negre, i en color, d'escriptors, polítics, artistes, actrius, filòsofs, músics etc tots ells figueres claus de la nostra època. Entre els personatges retratats en aquesta mostra es troben Adolfo Suárez, Dolores Ibárruri, Enrique Tierno Galván, Rafael Alberti, Francisco Brines, Rosa Chacel, Camarón, Luis G. Berlanga, Victoria Abril, Andy Warhol o Umberto Eco. Per part de la Universitat de València, la mostra recull les imatges de la rectora, Maria Vicenta Mestre, i la catedràtica d'Història Moderna Isabel Morant. Retrats que s'incorporaren al pas de 'Les cares del temps' per La Nau, el passat curs. L'arribada a Gandia d'aquesta exposició implica, també, la incorporació de dos nous retrats: el de la ministra de Ciència i Innovació, la gandiana Diana Morant, i el de l'escriptor Josep Piera.  L'exposició 'Les cares del temps' es pot visitar a la Casa de la Cultura de Gandia (Passeig de les Germanies 11) en horari de dilluns a dissabte de 10:30 a 14 hores i de 17:30 a 20 hores, i diumenges i festius de 18 a 20 hores. El 24 i 25 de desembre l'exposició romandrà tancada.  L'exposició 'Les cares del temps. Ricardo Martín' forma part de l'acord de col·laboració entre la Universitat de València i l'Ajuntament de Gandia en matèria cultural.
Ascensión Chirivella va nàixer a València el 28 de gener de 1893. Va voler seguir els passos de son pare, procurador dels tribunals de València, i es va matricular a la Facultat de Dret el 1918. Es va llicenciar el novembre de 1921 i en desembre va sol·licitar incorporar-se a l’Il·lustre Col·legi d’Advocats de València, al qual va entrar el 12 de gener de 1922. Va ser la primera dona a tot Espanya a llicenciar-se en estudis de Dret, i també la primera a vestir la toga com a advocada. Es va casar amb l’advocat Álvaro Pascual Leone, qui a més era diputat del Partit Radical. Defensora de la II República, els seus ideals la van obligar a exiliar-se el juliol de 1939 a Mèxic juntament amb la família on va residir fins a la seua mort, el 9 d’abril de 1980. La Facultat de Dret inaugura una exposició a través de la qual fa un recorregut per les etapes més importants de la seua vida. La Facultat té previst a més que el seu Saló de Graus porte per nom ‘Ascensión Chirivella’.
L'exposició inclou un total de 25 artistes de sis països. La participació valenciana està formada pels les obres i els autors següents, tots docents i investigadors a la Universitat de València: ‘Cartografía de los sentimientos y pensamientos’, collage intervingut de María Amparo Alonso-Sanz, ‘Cartas y desórdenes LGTBI en París’, cartes postals de Ricard Huerta, ‘El banquete de los bienes (culturales) comunes’, peça audiovisual de Raúl de Arriba i María Vidagañ, i ‘Una deriva en El Cairo’, cianotípies de Raúl Abeledo i Eva Máñez. Raúl Abeledo és, a més, el coordinador de l’equip valencià de Trans-Making. L'exposició Europa Enterprise està comissariada per Danijela  Dugandžić i Jelena Petrović, de l'Associació per a la Cultura i l'Art CRVENA (Sarajevo, Bòsnia). La seua producció té la col·laboració de Relais  Culture Europe, coordinadors del projecte Trans-making, i la Cité internationale des arts. A través d'aquesta col·laboració s'ha iniciat, a més, el primer programa de residència feminista per a artistes i comissaris postiugoslaus CITÉ ROUGE. L'exposició es complementa amb un programa d'esdeveniments, visites guiades, performances i podcasts. Més informació de l'exposició a través d'aquest enllaç.
L’exposició ‘Dones a la vora d’un atac de vinyetes’, organitzada pel Vicerectorat de Cultura i Esport a través de l’Aula de Còmic i amb el suport de la Càtedra d’Estudis del Còmic Fundación SM-Universitat de València, és una mirada a la nova generació d’autores de còmic que, des de la Comunitat Valenciana, estan renovant activament el novè art. Amb aquesta mostra es pretén visibilitzar l’autoria de la dona en la historieta que ha estat tradicionalment silenciada i oblidada durant dècades. L’exposició, que està comissariada per les professores i professor de la Universitat de València Adela Cortijo, Noelia Ibarra i Álvaro Pons, anima al descobriment de l’obra d’una generació jove d’artistes que està abordant el llenguatge del còmic des de perspectives inèdites i que està sent reconeguda nacional i internacionalment amb guardons tan importants com el Premi Nacional de Còmic.  A “Dones a la vora d’un ataca de vinyetes” podrem veure una mostra dels últims treballs de deu dones que aborden des de la creació en fanzines fins a la publicació internacional. Anabel Colazo, Silvia Ferrer, María Herreros, Amelia Navarro, Ana Oncina, Luna Pan, Ana Penyas, Laura Pérez, Núria Tamarit i Xulia Vicente són un exemple de l’àmplia diversitat estilística i temàtica que s’està proposant des d’un còmic valencià que és en l’actualitat un dels grans protagonistes del panorama nacional. La mostra es pot visitar a la sala d’exposicions de la Universitat de València a Gandia, situada al carrer Tossal, des del proper dilluns i fins el 23 de desembre. L’horari de visites serà de 9 a 20h de dilluns a divendres.
El llibre-catàleg, editat pel Centro de Investigação e de Estudos em BelasArtes, coordinat per Ilídio Salteiro, i amb textos de João Paulo Queiroz, Antonio García López, Ricard Huerta, Manuel Gantes, João Castro Silva, Dora-Iva Rita, Jorge dos Reis, Luís Herberto i Hugo Ferrão. Es tracta d’un projecte en què un conjunt d’artistes i professors universitaris han dissertat creant obres, on el capital és el tema objecte d'anàlisi i reflexió. Per què el capital? Segons els organitzadors, perquè quant a la cultura, és a vegades el més important i al mateix temps el menys necessari. Important per a la difusió i divulgació dels resultats artístics, però en ocasions el que condiciona, coarta i limita la creativitat de l’artista. La primera exposició amb aquesta temàtica va tindre lloc en l'Institut Superior d'Economia e Gestao de Lisboa entre el 28 d'octubre i el 28 de novembre de 2016. El nivell de les obres allí exposades va animar a promoure noves mostres tant a Espanya com a Portugal, per la qual cosa el projecte ha anat creixent quant a obres, dissertacions i espais expositius. A més de la publicació del llibre-catàleg ‘Capital’, editat pel CIEBA, amb els resultats del projecte, e el conjunt d'activitats proposades s’ha adequat a l’esperit del CMM, ja que ha propiciat la creació i transferència de coneixement, donant a conéixer els resultats d'una investigació col·laborativa de caràcter internacional. També ha servit per a afavorir la creació i participació de xarxes internacionals de treball en l'àmbit de les belles arts, donant a conéixer en altres països. I finalment posa en valor el paper legitimador de la universitat com a promotora del desenvolupament cultural al marge de les pressions del mercat de l'art. És possible fer-se una idea de la qualitat dels artistes investigadors que han participat en el projecte, mirant els seus currículums Es tracta d’un projecte que després de cinc anys conclou en la seu de la Biblioteca da Nova School of Science and Technology, Almada (Lisboa), en la mateixa ciutat que va arrancar allà pel 2016 sota el títol de ‘Dinheiro’. En el seu transitar el projecte ha anat madurant, sumant idees, i obres, i incorporant contribucions valuoses per a entendre l'estat actual de l'art i la seua complicada supervivència en l'actual societat de l'entreteniment digital.
L’exposició es desenvolupa en dos espais diferents del Centre Cultural La Nau de la Universitat: la Sala Duc de Calàbria i la Sala Oberta del Centre Cultural La Nau. Es podrà visitar de forma gratuïta fins al 9 de gener. Comissariada per les editores Maite Simón i Amparo Jesús-María, i pels historiadors Marc Baldó i Germán Perales, està organitzada pel Vicerectorat de Cultura i Esport de la Universitat de València, el Centre Cultural La Nau de la Universitat de València, el Servei de Publicacions de la Universitat de València i la Biblioteca Històrica de la Universitat de València. A l’acte han intervingut Marc Baldó, que ha destacat la importància de la relació de la universitat amb el llibre des de els seus inicis; Maite Simón, que ha descrit el contingut de la Sala Oberta amb especial atenció al camí dels llibres, “qué és la edició universitària i com editem”. També ha intervingut a l’acte Teresa Ferrer, actual directora de PUV (Publicacions de la Universitat de València), i Ester Alba, vicerectora de Cultura i Esport. La rectora, María Vicenta Mestre, que ha intervingut en línia, ha agraït a totes les persones que han fet possible, al llarg de la història, la construcció d'una editorial com Publicacions de la Universitat de València, una editorial de prestigi, qualitat i projecció internacional, amb múltiples guardons, y que acaba d’aconseguir la distinció de la Generalitat Valenciana amb motiu del 9 d’Octubre. 100 anys fent llibres Durant el curs 2020-2021 Publicacions de la Universitat de València (PUV), l’editorial de la Universitat de València, celebra el seu centenari. I és que, encara que els llibres i la vida universitària sempre han anat de la mà, és a partir de 1920 quan es té constància en la institució, amb el naixement de la revista Anales de la Universidad de Valencia, d’una activitat editorial continuada i estructurada. L’exposició s’endinsa en aquesta història a través de les dues sales. A la Sala Duc de Calàbria el públic es pot acostar a la relació de la institució acadèmica amb el llibre, i en la Sala Oberta es mostra l’evolució i el procés de treball d’aquesta editorial universitària ja centenària. A inicis del segle XX, la Universitat de València es trobava immersa en un procés de modernització. Començaven a proliferar revistes científiques especialitzades i és en aquest context de gran efervescència intel·lectual i acadèmica quan el claustre aprova la creació d’Anales, que veuria la llum ja el 1921. La revista donava compte de l’activitat de la Universitat, dels treballs del professorat, de les lliçons d’obertura de curs i del pressupost de gestió, entre altres informacions. Va ser la primera publicació periòdica editada amb regularitat, havia d’aparéixer cada any i requeria, per tant, l’existència d’una mínima infraestructura editorial: els orígens d’una activitat continuada que, amb el temps i una professionalització creixent, va ser l’embrió de l’actual Servei de Publicacions. La consolidació d’aquesta incipient activitat editorial, ja després de la guerra civil, arriba amb la creació dels secretariats de publicacions i intercanvi científic, però és a partir dels anys huitanta del segle passat quan s’inicia una vertadera planificació editorial, amb la creació de col·leccions, la configuració d’un catàleg i la consciència de la necessitat d’una direcció editorial i de personal cada vegada més especialitzat. PUV i, en general, les editorials universitàries del segle XXI han estat protagonistes de grans transformacions organitzatives, acadèmiques, educatives, professionals, comercials i tecnològiques.
La Mostra art públic / universitat pública, que també està activa al campus de Burjassot fins al  2 de novembre, acull onze obres de caràcter efímer que aborden temàtiques com la sostenibilitat ambiental, la memòria històrica, la diversitat sexual i les noves masculinitats, els nous models de comunicació social, l’arqueologia de les noves tecnologies i la influència dels algorismes informàtics en el món actual. Obres de Rossi Aguilar i Andrea Siervo, Joaquín Artime, Pablo Bellot, Azahara Cerezo, Anaïs Florin, Miquel García, Sara Gurrea, Laura José, Sergio Luna, Suri Kim i Ángel Arias (SUMOK) i Pep Sales Gabarda, seleccionades per un jurat especialitzat. A l’acte d’inauguració ha assistit la rectora de la Universitat de València, Maria Vicenta Mestre; la vicerectora de Cultura i Esport de la Universitat de València, Ester Alba; el Delegat d’Estudiants, Manuel González; el degà de la Facultat de Medicina i Odontologia, Francisco Javier Chorro; la comissària de l’exposició, Alba Braza. A continuació, s’ha realitzat una visita guiada pels artistes a les obres exposades en aquest espai universitari dedicat a la docència i a la recerca.   La vicerectora de Cultura i Esport, Ester Alba, ha destacat la “fita històrica” de què la Mostra art públic arribe al campus de Blasco Ibáñez, un lloc “difícil i complicat” per ser un campus urbà, i aconseguir que es convertisca també “en un lloc on fer transformació a través de l’art” i “preguntar-se sobre què ofereix l’art a la societat”. A més, també ha destacat la proposta “Sabers tentaculars”, un projecte de mediació destinat a estudiantat universitari en el marc de la Mostra, que vincula l’acció artística amb la formació integral de l’estudiantat. Per la seua part, el Delegat d’Estudiants, Manuel González, s’ha mostrat satisfet que les facultats es convertisquen en una exposició d’art contemporani que “convida a reflexionar i al pensament crític”, i ha destacat que la Universitat és “molt més que estudiar un grau, és una escola de ciutadania que ha d’aprofitar la potència de la joventut per a transformar la societat amb el seu esperit participatiu i crític”. La rectora de la Universitat de València, Maria Vicenta Mestre, ha insistit en què una de les missions de la Universitat és formar “professionals però també persones autònomes amb principis i valors” i que, per a això, “l’art i la cultura són necessàries per a la formació integral de l’estudiantat universitari”. Per a Alba Braza, comissària de la Mostra art públic / universitat pública, aquesta convocatòria d’art públic en espais universitaris té de “màgic” que és treballa “de manera molt propera” entre artistes, comissió i professorat que col·labora, cosa que permet “construir noves capes de contingut” per als projectes que arriben al jurat en forma d’idea. “Els artistes tenen la possibilitat d’accedir a investigacions d’anys, consells, col·laboracions” que multipliquen el seu contingut, són “regals”, ha assegurat Braza, que “fan real el diàleg entre disciplines. Per exemple, Miquel García ha col·laborat amb Vicent Gabarda Cebellán, associat del Departament d’Història Moderna i Contemporània, i la Plataforma d’associacions i familiars víctimes del franquisme de les foses comuns de Paterna, per a Exhumación 1; en Redes fantasmas, Andrea Siervo i Rossi Aguilar han treballat junt a Núria Martí, membre de CALAGUA-UV, grup d’investigació en Tecnologies del Medi Ambient; Sara Gurrea ha tingut el suport d’Isabel Cordero Carrión, professora del Departament de Matemàtiques, i Gloria Herrero Gascón, estudiant del grau de Matemàtiques, per al seu El teléfono roto; Pep Sales Gabarda ha comptat amb la col·laboració del Servei de Biblioteques i Documentació i de Juan Antonio Rodríguez del Pino, professor del Departament de Sociologia i Antropologia Social per a Masculinidades disidentes. Una alternativa frente a la violència de género; per a la proposta La culpable. Los comentarios de cada día, Laura José ha comptat amb la col·laboració de María Roncero, professora del Departament de Personalitat, Avaluació i Tractaments Psicològics de la Universitat de València; i Suri Kim i Ángel Arias han treballat amb Clara Gómez Clari i Rafa Muñoz Espí, del Departament de Química Física per a la seua obra For Eternity. La Mostra art públic / universitat pública és una convocatòria del Vicerectorat d’Ocupació i Programes Formatius, que impulsa la Delegació d’Estudiants, organitza el Servei d’Informació i Dinamització (Sedi) i que compta amb la col·laboració del Vicerectorat de Cultura i Esport, així com també dels serveis i personal dels campus, que posa en contacte la comunitat universitària amb el seu entorn mitjançant la selecció d’obres artístiques, específicament projectades per a aquests espais, que converteix en detonadores d’altres sabers transversals. El jurat que ha seleccionat els projectes estava format per Mijo Miquel, professora de Belles Arts de la Universitat Politècnica de València; Jodie Di Napoli, mediadora i comissària d’exposicions; Alba Braza, comissària de la Mostra art públic / universitat pública, i Ester Alba, vicerectora de Cultura i Esport de la Universitat de València.
Dijous, 11 d'abril, Antonio Muñoz Molina repassà la seua obra amb el també escriptor Paco Cerdà al col·loqui ‘1984-2024: 40 años de un Robinson literario’. La tertúlia fou un viatge conversat per quatre dècades de llibres de Muñoz Molina des que el 1984 publicarà la seua primera obra ‘El Robinson urbano’, reeditat a Seix Barral el 2023, fins al present, en un claustre ple de públic, que va escoltar amb delectació a l'escriptor de Jaén. D'altra banda, dijous 18 d'abril, Ferran Torrent protagonitzarà un col·loqui amb motiu de la publicació del seu últim llibre Memòries de mi mateix (Columna Cat, 2023) , una obra que, a través de la història dels orígens del Mític Regino, un personatge irremeiablement mediatitzat pel context històric, s'endinsarà en una trama internacional sobre la falsificació d'art clàssic i contemporani, que arriba fins a l'any 2019. L'acte comptarà amb la participació de la vicerectora de Cultura, Ester Alba, i la directora de l'Aula de Narratives, la professora Cristina García Pascual.  Antonio Muñoz Molina. Va nàixer a Úbeda (Jaén) en 1956. Ha reunit els seus articles en volums com El Robinson urbano (1984) o La vida por delante (2002). La seua obra narrativa comprén Beatus Ille (1986), El invierno en Lisboa (1987), Beltenebros (1989), El jinete polaco (1991), Los misterios de Madrid (1992), El dueño del secreto (1994), Ardor guerrero (1995), Plenilunio (1997), Carlota Fainberg (2000), En ausencia de Blanca (2001), Venatanas de Manhattan (2004), El viento de la Luna (2006), Sefarad (2001), La noche de los tiempos (2009), Como la sombra que se va (2014), Un andar solitario entre la gente (2018), Tus pasos en la escalera (2019), El miedo de los ninos (2020), Volver a dónde (2021), No te veré morir (2023), a més del volum de relats Nada del otro mundo (2011) i l'assaig Todo lo que era sólido (2013). Ha rebut, entre d’altres, el Premi Príncep d'Astúries de les Lletres, el Premi Planeta, el Premi Jerusalem, el Prix Médicis Étranger i va ser finalista del premi Man Booker International amb la seua novel·la Como la sombra que se va, en 2018. Des de 1995 és membre de la Reial Acadèmia Espanyola. Viu a Madrid i Lisboa i està casat amb l'escriptora Elvira Lindo. Ferran Torrent (Sedaví) és un dels escriptors més consolidats, amb una producció reeixida que l’ha fet mereixedor de diversos guardons, com el Premi Sant Jordi de Novel·la, el Joan Crexells, el Nacional de la Crítica o el de la Crítica Serra d’Or. Ha sigut traduït al castellà, al francés, a l'alemany, al romanés i a l'italià. I entre les seues novel·les hi ha de tan celebrades com Gràcies per la propina (1994, Premi Sant Jordi), Societat limitada (2002) i Bulevard dels Francesos (2010). Les seues últimes novel·les són Un dinar un dia qualsevol (2015), Individus com nosaltres (2017), Poder contar-ho (2019) i la darrera Memòries de mi mateix. Ha sigut guardonat amb el VI Premi Roís de Corella a la trajectòria literària i amb el Premi Lletraferit de Cultura Valenciana 2023. L'Aula de Narratives de la Universitat de València, dependent del Vicerectorat de Cultura i Societat, és un pont entre la literatura i la vida universitària orientant les seues accions cap a l'impuls de la creació literària i la promoció de la lectura i l'escriptura a través de diferents activitats, com ara xarrades i trobades amb escriptors, cicles de conferències, taules redones i tallers d’escriptura i lectura. La seua programació s’adreça tant a la comunitat universitària com a la societat en general i té com a responsable la professora Cristina García Pascual, catedràtica de Filosofia del Dret i Filosofia Política de la Universitat de València.
En l’acte, que va tindre lloc a la seu d’ANECA, van estar presents en representació de la Universitat de València Ester Alba, Vicerectora de Cultura i Societat de la UV i Teresa Ferrer, directora de PUV, que van recollir els cinc segells de qualitat atorgats, quatre a obres pròpies de l’editorial i un a una obra coeditada amb la Universitat Pompeu Fabra, la Universitat Jaume I i la Universitat Autònoma de Barcelona, dins de la col·lecció Aldea Global. Aquest cinc segells rebuts van convertir l’editorial de la Universitat de València en la més reconeguda en aquesta primera convocatòria. Aquest Segell CEA-APQ certifica que aquestes monografies compleixen amb els nou indicadors exigits quant a qualitat i transparència informativa (identificació de la monografia, disponibilitat electrònica i inclusió de metadades), qualitat de la política editorial (disponibilitat de comitè científic o editorial i política editorial de l'entitat editora) i qualitat sobre el procés editorial i d'avaluació científica (instruccions per a la presentació de manuscrits, informació sobre el procés de selecció de manuscrits, informes externs d'avaluació i comunicació motivada de la resolució de la publicació de l'obra). Les monografies que han obtingut el Segell de Qualitat en Edició Acadèmica (2023) són les següents: Beatriz Reverter Oliver (Col·lecció ‘English in the World’) Juan Ramón Muñoz Sánchez (Col·lecció ‘Oberta’) Juan Alberto Sucasas Peón (Col·lecció ‘Estètica&Crítica’) Ignacio López Alemany (Col·lecció ‘Oberta’) Maria Iranzo Cabrera (Col·lecció Aldea Global)
L’obra analitza el text i el context del ‘Llibre de paraules i dits de savis i filòsofs’, de Jafudà Bonsenyor (c. 1255-1331). Maria Conca i Josep Guia han efectuat una edició crítica seguint les pautes clàssiques de l’edició de textos antics, amb la novetat d’incloure un estudi paremiològic de cadascun dels enunciats sapiencials de l’obra. L’aportació documental d’enunciats concordants en traduccions d’obres sapiencials aràbigues o hebrees, i localitzats en altres textos llatins i romànics, permet la formulació d’hipòtesis sobre les possibles fonts emprades per l’autor. Quant a Jafudà Bonsenyor, s’actualitzen i es completen les dades biogràfiques i es corregeixen errors, reiterats al llarg del temps, relatius a la seua vida i a la tradició de la seua obra, inclosa la traducció medieval. Pel que fa al context de l’obra, fruit de la transmissió aràbiga de la saviesa oriental produïda en el temps de Jaume II com a rei de Sicília (1285-1295) i dels dominis continentals del Casal de Barcelona (1291-1327), s’exposa la relació cultural, estreta i productiva, entre Sicília i Catalunya, i es formula una reubicació, fonamentada de les obres sapiencials de l’època, a la Mediterrània occidental. L’acte de presentació serà a les 19 hores a la Sala de la Muralla del rector Peset. A més de l’autora i l’autor, hi intervindrà Teresa Ferrer, directora de Publicacions de la Universitat de València, i Míriam Cabré, professora de la Universitat de Girona.
En l’acte participaran Raquel Bada, directora editorial de Bamba i responsable de l’edició de Cometa rojo; Alberto Haller, director editorial de Barlin Libros, responsable de l’edició i cotraductor de Magia cruda; Gudrun Palomino, cotraductora de Cometa rojo i Lucía Navarro, responsable de la segona edició de Magia cruda. Presentarà l’acte la periodista Lucía Márquez. Els ponents parlaran sobre la vida de la famosa poeta americana en relació amb la seua obra, en un acte intimista per als amants de la paraula.  Sylvia Plath (Boston 1932-Londres 1963) és una de las escriptores més admirades del segle XX. Poeta, novel·lista i autora de relats, la seua obra continua suscitant, més de mig segle després de la seua desaparició, una devoció fervorosa entre els lectors de mig món. Entre els seus llibres són clàssics contemporanis el poemari Ariel (1962), la seua novel·la semiautobiogràfica La campana de vidre, publicada sota el pseudònim de Victoria Lucas o els Poemes complets, premi Pulitzer a títol pòstum. Juntament amb Anne Sexton, Plath és considerada una de les principals conreadores del gènere de la poesia confessional, iniciat per Robert Lowell i W. D. Snodgrass. Els textos de Sylvia Plath són en l'actualitat referents literaris indiscutibles, expressió de «una lírica visceral tan refulgent com ombrívola amb un arrelament que es va focalitzar sempre en el jo».  La programació de l’Aula de Narratives  de la Universitat de València  per a aquest segon quadrimestre compta amb interessants propostes que es presentaran en el Centre Cultural La Nau de la Universitat. Al març, el dia 4, Marc Carillo presentarà El derecho represivo de Franco (1936-1975); i el dia 12, Mar Garcia Puig acostarà a la Universitat La història dels vertebrats, un dels llibres més populars de 2023. A l’abril mostraran les seues novetats editorials: Antonio Muñoz Molina i Paco Cerdà, amb 1984-2024: 40 años de un Robinson literario (dia 11), i Ferran Torrent, amb Memòries de mi mateix (dia 18). Al maig arribarà el torn d’Ángeles Caso, amb Las desheredadas (dia 8); Editar en valencià, de Maite Simó, Ricard Peris, Vicent Baydal i Mercè Pérez (dia 9), i Enric Juliana, el dia 15, que presentarà Vint anys de Madrid DF. Una història política de l’Espanya actual. L’encarregat de tancar la programació d’aquest segon quadrimestre, el 4 de juny, serà el columnista i escriptor, Bob Pop amb Días simétricos.  L’Aula de Narratives de la Universitat de València, dependent del Vicerectorat de Cultura i Societat, és un pont entre la literatura i la vida universitària, que orienta les seues accions cap a l’impuls de la creació literària i la promoció de la lectura i l’escriptura a través de diferents activitats, com ara presentacions de novetats editorials. La seua programació està dirigida tant a la comunitat universitària com a la societat en general i té com a responsable la professora Cristina García Pascual, catedràtica de Filosofia del Dret i Filosofia Política de la Universitat de València.
L'obra guanyadora del Premi de Poesia César Simón de la Universitat de València, ‘Víspera de nada’, és un poemari on, a través d'un impuls introspectiu, el subjecte orienta la seua mirada cap al pas de les estacions en la naturalesa i cap a llocs, objectes i oficis del medi rural per a entaular un diàleg entre els seus avantpassats i les noves generacions amb la finalitat d'utilitzar la poesia com a pont entre un món en perill d'extinció i un present saturat per la pressa i el progrés tecnològic.   Segons el jurat d'aquesta edició, “l'obra compta amb una expressió madura i precisa, que tendeix a la reflexió, alhora que destaca per l'elegància de la reticència amb la qual l'autor aborda les diferents facetes de les seues jo transcendit en el paisatge”.  La seua obra més recent -‘Balada de intemperie’-, va aconseguir el XXX Premio Blas de Otero de Majadahonda, i va ser publicada per l'editorial Alberdi en 2020. Aquest poemari conté records de la infantesa i de la joventut de l'autor, en els quals apareixen descrits elements del paisatge de la seua ciutat natal, la casa dels seus pares, els bars i els escenaris de la seua primera joventut. Ignacio Sánchez-Tembleque González és llicenciat en Filologia Hispànica per la Universitat Complutense de Madrid. Actualment es dedica a la docència a l'ensenyament secundari.  El Vicerectorat de Cultura i Societat de la Universitat de València, a través de l'Aula de Poesia, convoca el Premi de Poesia César Simón amb la finalitat de premiar el millor llibre de poemes, promovent la creació poètica i la divulgació de les obres en el context universitari i en la societat en general.   César Simón va ser un poeta nascut a València en 1932. Es va doctorar en Filosofia i Lletres amb una tesi sobre Juan Gil-Albert i va ser director de l'Institut Lluís Vives de Benetússer, treball que va compaginar durant un temps amb la docència al Departament de Teoria dels Llenguatges a la Universitat de València. Encara que cronològicament pertany a l'anomenada ‘segona generació de postguerra’, la seua poesia es desenvolupa a partir dels anys setanta arribant a obtindre en 1996 el Premi Loewe pel seu llibre ‘Temple sense déus’.
‘Dos o tres/dos tercios’ és un poemari-novel·la la trama del qual explora els secrets de les estades acadèmiques i les relacions d’atracció i poder entre un catedràtic i una becària de doctorat. El regidor de Cultura de Talavera, Enrique Etayo, ha destacat que aquest premi s’ha convertit en un clàssic dels certàmens poètics tant dins com fora d’Espanya.  L’autora, que signa com a Elia S. Temporal, és professora titular al Departament de Didàctica de la Llengua i la Literatura, des d’on dirigeix ​​el grup de recerca TALIS. Com a poeta, ha publicat ‘De cómo ya no duermo sola’ (2006), ‘Encara sospire nits’ (2007), ‘Al nord amb els teus ulls’ (2016), ‘Poetes d’exili’ (2016), ‘180º’ (2019), ‘Cuaderno de las tres estaciones’ (2021), 'a/brazadas' (amb Mar Busquets, 2023). Elia Saneleuterio ha obtingut diversos reconeixements literaris per la seua obra, entre ells el Premi de la Crítica Valenciana. A més, recentment, ha llançat 'A/B Poesia', una web per promocionar la lectura i escriptura poètiques. L’acte líric transcendeix la individualitat amb l’obertura del diàleg, que es pot experimentar online en aquest enllaç: https://www.abpoesia.com/
El segell és gestionat per la Unión de Editoriales Universitarias Españolas i avalat per l’Agència Nacional d’Avaluació de la Qualitat i Acreditació i la Fundació Espanyola per a la Ciència i la Tecnologia. En la primera convocatòria d’aquest nou reconeixement de qualitat nascut en el segon semestre de 2023, han obtingut el segell trenta-cinc monografies individuals de tretze editorials universitàries i científiques. Publicacions de la Universitat de València l’ha aconseguit per a quatre monografies i un llibre coeditat juntament amb les universitats Jaume I, Autònoma de Barcelona i Pompeu Fabra, dins de la col·lecció Aldea Global.   Les monografies que han obtingut el Segell de Qualitat en Edició Acadèmica (2023) són les següents:  Enseñanza de idiomas e inclusión. La discapacidad sensorial en el aula Beatriz Reverter Oliver  La Galatea, una novela de novelas Juan Ramón Muñoz Sánchez  Mayorguiana. Pensamiento y teatro en Juan Mayorga Juan Alberto Sucasas Peón  Teatro y diplomacia en el Coliseo del Buen Retiro 1640-1746 Ignacio López Alemany  El Papus (1973-1987). Contrapoder informativo en la Transición española Maria Iranzo Cabrera (Col·lecció Aldea Global)
Durant aquests vint anys La Llibreria de la UV ha assolit diversos objectius: d’una banda, ser el punt de referència principal on adquirir el catàleg complet de PUV i d’altra banda assegurar a les autores i autors un lloc on tindre disponibilitat i visibilitat de les seues obres. Igualment, durant tot aquest temps la Llibreria sempre ha apostat per oferir una gran part de la producció editorial d’universitats i institucions, com també per difondre’n la producció científica, acadèmica, cultural i social. Actualment, el model de llibreria especialitzada i de fons continua complint amb els pro-pòsits per als quals va ser creada i continua sent necessària per a seguir donant visibilitat i difusió dels llibres universitaris, sent un espai útil en quant a l’aportació de la labor de docència, recerca, i desenvolupament cultural que la universitat representa. Per a commemorar aquesta fita històrica, el proper 11 de desembre de 2023 s’hi celebrarà una jornada de portes obertes on es podrà passejar i fotografiar-se entre llibres, signar en el llibre d'aniversari i, amb la compra de qualsevol exemplar, rebre un obsequi. A més, a partir de les 19:00 h, es celebrarà un acte de cloenda amb la presència d’Antoni Furió, director de Publicacions de la Universitat de València entre 1997 i 2010 i un dels majors impulsors de La Llibreria de la UV i de Teresa Ferrer, actual directora de PUV.
Durant aquests dies de reunions, es presenten informes sobre la producció de les editorials universitàries i es duen a terme conferències i taules rodones que aquest any han versat sobre l'accés obert, la gestió de dades, metadades i informació a les publicacions acadèmiques i científiques i les novetats relacionades amb els drets d’autor i la Llei de la Ciència i la LOSU, entre d’altres. A més, en el marc de l'assemblea general de la UNE que acull la Universitat de Jaén amb motiu del seu trentè aniversari, s'han lliurat també els Premis Nacionals d'Edició Universitària, que reconeixen les millors obres publicades per les editorials de les universitats i centres de recerca espanyols en dotze categories diferents.
En la col·lecció Història, que enguany compleix 20 anys, es publiquen treballs de recerca i de síntesi de primera qualitat en tots els camps del saber històric, temàtiques i períodes, que abasten obres originals i també traduccions de textos d'interès publicats inicialment en llengües diferents del castellà i el català. Per la seua banda, la col·lecció Història i Memòria del Franquisme recull treballs de recerca i estudis sobre el franquisme. Com el seu títol indica, es publiquen en la col·lecció tant textos relatius a la història i la historiografia sobre el franquisme com d’altres relacionats amb el camp de la memòria històrica, sempre tenint en compte la qualitat, les perspectives teòriques i metodològiques més actuals, així com l’interès social. Amb la renovació del segell de qualitat d’aquestes dues col·leccions, l’editorial de la Universitat de València segueix consolidant-se com a referent en la publicació acadèmica i demostrant la seua aposta per la qualitat en tots els seus processos editorials.
L’obra aborda, de manera minuciosa, les lectures fusterianes del ‘Tirant lo Blanc’, traçant un recorregut cronològic per l’atenció de Fuster envers l’obra i analitzant com l’escriptor maldà per recuperar el ‘Tirant’ com a clàssic de la literatura catalana. El llibre integra la col·lecció Càtedra Joan Fuster. La recerca exhaustiva de documentació realitzada per part de l’autora ha permès aplegar els escrits de Fuster sobre el ‘Tirant’, d’índole diversa –articles periodístics, estudis, cartes, conferències...–, i traure’n de nous a la llum. A més, aquesta monografia va ser guardonada amb el Premi Joan Coromines d’investigació filològica, històrica o cultural (2022) convocat per la Societat Coral El Micalet, per contribuir a valorar, des d’un angle nou, l’aportació inestimable de Joan Fuster al coneixement i a la comprensió de la nostra història cultural. Igualment, la presentació del llibre que es va dur a terme durant la celebració de la Plaça del Llibre, amb la presència de Mireia Ferrando i Salvador Ortells, també va ser un dels actes que major nombre de persones va congregar, cosa que confirma l’expectació que ha despertat aquest títol entre els amants i lectors de Fuster i el públic en general.
‘Valencian Folktales’, publicada a principis d’any per l’editorial anglosaxona Routledge, constitueix la primera traducció professional a l'anglès de les ‘Rondalles Valencianes’, i suposa un pas molt important per a la internacionalització de l’autor valencià. La traducció l’han duta a terme Paul Scott Derrick, especialista en literatura nord-americana amb una àmplia trajectòria com a traductor, i Maria Lluïsa Gea Valor, néta de l’escriptor i doctora en lingüística anglesa, ambdós professors a la Universitat de València.  Aquest primer volum inclou 10 contes de temàtica diversa i compta amb una introducció crítica que ofereix un recorregut per la biografia de Valor i la seua obra. També fa una revisió del gènere de la rondalla i el seu lloc dins la tradició europea, i tracta en detall les peculiaritats i innovacions de la rondalla valoriana. El ‘Diccionari Bàsic d’Enric Valor’ és una obra personal de l’autor valencià de lèxic més ric i ampli. És la materialització de l’esforç d’una vida per recollir, fixar i vehicular socialment el lèxic viu que considerava imprescindible d’usar en la llengua literària i estàndard valencians. Mostra el seu univers lèxic de més de 20.000 paraules, i és la darrera obra inèdita de Valor. El ‘Bàsic’ és un bon diccionari, on s’integren pràcticament totes les aportacions de l’autor a la lexicografia catalanovalenciana. Només per això ja val la pena la seua consulta per estudiosos i amants de la nostra cultura. És el colofó a la trajectòria lexicogràfica començada amb el ‘Vocabulari castellut’, de 1948, de 1.019 paraules afegides al Diccionari de Fabra , consultat pel DECat de Joan Coromines i aprofitat per Valor en les seues Rondalles.
Memòries de mi mateix, la nova novel·la del guardonat Ferran Torrent, ens trasllada a l'hivern de 1968, una època de convulsió política i social a Espanya. En aquest context, tres joves treballadors amb conviccions polítiques realitzen una pintada reivindicativa que desencadenarà greus conseqüències. Paral·lelament, un jove falsificador de documents i quadres, encara no tan conegut com Mític Regino, rep una visita inesperada de la policia política del règim franquista.  Malgrat els seus diferents punts de partida, tots aquests personatges lluiten contra un sistema corrupte. La novel·la explora els seus camins i relacions, oferint girs inesperats en una trama que s'entrellaça amb altres personatges i situacions intrigants. Una obra que promet una narrativa rica i emocionant, adequada per a un cicle de narratives que busca explorar diversos aspectes de la societat i la lluita contra la corrupció.  Nou cicle de l'Aula de Narratives  El col·loqui amb Ferran Torrent és el primer d'un nou cicle de l'Aula de Narratives de la Universitat de València, que es desenvoluparà al llarg de 2023. El principal objectiu del mateix és acostar la literatura a la societat valenciana, oferint una mirada plural i diversa sobre la realitat.  El cicle comptarà amb la participació d'una gran diversitat d'autors i experts, com Bob Pop, Lydie Salvayre, Ignacio Martínez de Pisón, Elisa Ferrer, Juanjo Braulio, Elisenda Julibert, Carme Riera i Ivan Serran. En les seues obres i col·loquis, aquests autors abordaran temes com la corrupció, la lluita contra el sistema, la memòria històrica, la diversitat sexual i de gènere, la immigració, la violència de gènere o la precarietat laboral.    Aquests debats, conferències i col·loquis organitzats per l'Aula de Narratives de la Universitat de València són una oportunitat única per a gaudir de la literatura de qualitat i reflexionar sobre els temes que preocupen la societat valenciana. El col·loqui amb Ferran Torrent, que tindrà lloc el pròxim 28 de setembre, és un bon punt de partida per a conéixer les propostes d'aquest nou cicle.
El recinte del Moll de la Fusta de Barcelona acull, un any més, la celebració de la Setmana del Llibre en Català, un gran espai de trobada entre lectors, editors, llibreters i autores i autors que reuneix, a més, segells editorials de tots els territoris de llengua catalana, el que suposa una gran oportunitat per mostrar la riquesa i la diversitat de l’edició en català.  Les darreres novetats de Publicacions de la Universitat de València i el llibre de fons més destacat en català del segell estaran presents en aquesta edició fins en tres espais diferenciats: d’una banda, al mòdul 1 amb l’Associació d’Editorials del País Valencià (AEPV); d’una altra banda, als mòduls 21 i 22 junt a altres editorials i llibreries, i, per últim, en el mòdul 57, gestionat per la Xarxa Vives d’Universitats.  A més, durant la celebració de l’esdeveniment es duran a terme diverses presentacions de llibres de PUV: el diumenge 10 de setembre a l’escenari 2, serà el torn del llibre Pal·ladi: Tractat d’agricultura, editat per Raimon Sebastian, qui participarà en l’acte organitzat per l’AEPV per donar a conèixer les autores i autors de les editorials valencianes. D’altra banda, dimarts 12 de setembre, l’editor del llibre La Nau dels bojos. Una odissea de la desraó, Cándido Polo, parlarà en l’escenari 3 sobre aquesta publicació que ha rebut el premi a la millor edició en els Premis Joan Lluís Vives d’Edició Universitària, atorgats per la Xarxa Vives d’Universitats. Per a més informació sobre la Setmana del Llibre en Català, visiteu el seu web.
A més de comptar amb un estand propi amb la presència de les darreres novetats i llibres de fons, enguany la Universitat de València serà protagonista amb la presentació del llibre El lugar de las mujeres en la historia, editat per Publicacions de la Universitat de València (PUV) en col·laboració amb la Conselleria d'Educació, Cultura i Esport, una obra que ha estat dirigida per Isabel Morant, Rosa Ríos i Rafael Valls i que ha comptat amb la col·laboració de docents de tots els nivells educatius, tant nacionals com d’Amèrica Llatina. En l’acte de presentació, que tindrà lloc el proper divendres 1 de setembre a les 18:00 h al Saló Clementina Díaz y de Ovando de la UNAM, participaran Ester Alba, vicerectora de Cultura i Societat de la Universitat de València; Teresa Ferrer, directora de PUV i Estela Roselló, autora d’un dels capítols del llibre i doctora en Història pel Colegio de México. Durant la celebració de FILUNI, a més, tant Ester Alba com Teresa Ferrer i Adela Cortijo, directora del Servei de Cultura Universitària de la UV, mantindran diverses reunions amb representants d’altres editorials i també càrrecs institucionals de la UNAM amb l’objectiu de compartir experiències i assentar les bases per al desenvolupament de futurs projectes conjunts.
Els premis Joan Lluís Vives tenen com a objectiu donar a conèixer el paper de l’edició universitària en la transferència del coneixement, a més de posar en valor el treball que desenvolupen els serveis de publicacions i editorials de les universitats. A més, promouen el prestigi de la llengua pròpia en l’àmbit universitari a fi de fomentar-ne i normalitzar-ne l’ús en la difusió del coneixement. Els premis compten amb quatre categories: Millor Edició, Millor Coedició Interxarxa, Millor Llibre de Ciència i Tecnologia, i Millor Llibre de Ciències Socials, Arts i Humanitats.  El guardó va ser recollit per la vicerectora de Cultura i Societat, Ester Alba, i per la directora de PUV, Teresa Ferrer.  La publicació de ‘La Nau dels bojos’, que ha obtingut el premi en la categoria de Millor Edició, va ser simultània a l’exposició que va tindre lloc del 12 de maig de 2022 fins el 23 d’octubre de 2022 organitzada pel Vicerectorat de Cultura i Esport de la Universitat de València al Centre Cultural La Nau de la Universitat de València, amb el comissariat de Cándido Polo Griñán i Ana Hernández Merino.  En la primera part de l’obra s’estudia l’etapa relacionada amb els dos primers centres, l’Hospital d’Innocents i l'Hospital General, període de quasi cinc-cents anys en què els malalts mentals van romandre en un mateix emplaçament urbà. La segona se centra en el període contemporani, que comença al final del segle XIX amb del manicomi de Jesús, com a pas previ a la inauguració de l’hospital psiquiàtric de Bétera, igualment concebut des de la concentració marginal, que prompte quedaria desfasat quan es van imposar les noves polítiques d'intervenció comunitària que s’apliquen en l’actualitat.  Setmana del Llibre en Català Les obres guanyadores dels V Premis Joan Lluís Vives es presentaran el dimarts 12 de setembre en la Setmana del Llibre en Català, que tindrà lloc al Moll de la Fusta de Barcelona entre el 8 i el 17 de setembre, i en el que un dels comissaris de l’exposició i responsables de la publicació, Cándido Polo, estarà present per parlar de l’obra guardonada. L’esdeveniment inclou una àmplia gamma d’activitats, exposicions i presentacions de les novetats del llibre en català, així com vol ser un estímul per al foment de la lectura i de la indústria editorial en la llengua pròpia.
A més de José Manuel Rodríguez, hi intervindran les autores i els autors de la publicació, acompanyats per Jaume Martínez-Bonafé, professor de la Facultat de Ciències de l’Educació de la Universitat; Enrique Martín Criado, professor de la Universitat Pablo de Olavide; i Francisco Murillo, professor de la Universitat Autònoma de Madrid. Segons els autors del treball, l’educació és un “fenomen social total” i el seu coneixement requereix l’anàlisi concreta de les seues dimensions històriques, legislatives, econòmiques, socials, pedagògiques i polítiques. En aquesta direcció, es mostra, des de l’anàlisi jurídica-constitucional, “l’estreta relació entre el dret de les famílies a la lliure elecció de centre educatiu i la segregació escolar en la societat espanyola”. Des de les altres dimensions històriques, socials i pedagògiques, l’estudi constata que l’element que més contribueix a l’alta segregació és l’existència de la doble xarxa escolar finançada amb diners públics, ja que les escoles concertades afavoreixen d’una forma determinant la segregació dels estudiants tant per nivell socioeconòmic com per origen nacional o gènere. Amb l’estudi de cas del mapa escolar de la ciutat de València s’analitzen la distribució desigual de la despesa pública en educació, les polítiques de zonificació, els criteris de baremació, el procés d’admissió de l’alumnat, la desigualtat d’oportunitats educatives i els processos de segregació escolar. La proposta inclou un pla d’acció contra aquesta última que concreta mesures i actuacions en àmbits fonamentals del procés escolar. La investigació naix d’un conveni entre l’Ajuntament de València i la Universitat de València que respon a un model de col·laboració no mercantil entre les universitats i l’Administració pública que assumeix la investigació en les universitats públiques com un “bé comú” i implica una aposta explícita per la seua democratització mitjançant la seua transferència als diferents agents socials implicats. El llibre finalitza amb l’anàlisi sociològica del procés de persecució política i jurídica i criminalització mediàtica que va patir la pròpia investigació. Un procés inèdit en la investigació sociològica espanyola des de la finalització de la dictadura del general Franco.
Es tracta d’un espai digital, al qual es pot accedir clicant ací, que integra, d’una banda, un Observatori de reflexió teòrica que pretén aprofundir en els estudis de memòria sobre la literatura espanyola, i d’altra, una base de dades relacional amb informació i dades sobre obres que reflectisquen el passat traumàtic espanyol, centrat en la Guerra Civil i la dictadura franquista.  El projecte MNLAB, liderat des del Departament de Filologia Espanyola de la Universitat de València, està compost per una trentena d’investigadors de fins a huit universitats diferents: Universitat de València, Universitat Jaume I, Universidad del País Vasco, Universidade da Coruña, Universidad Nacional a Distancia, Fundació Alexander von Humboldt (Alemanya), Universidad Nacional de La Plata (l’Argentina) i la Pontificia Universidad Católica de Chile. Compta, a més, amb la col·laboració d’altres col·lectius com AMESDE (Associación para la Memoria Social y Democrática).  Aquesta base de dades pretén convertir-se en una eina amb una extraordinària potencialitat per a investigadors en l’àmbit de la literatura, en oferir dades detallades sobre temàtiques representades en les obres, conflictes narratius predominants, tipologia de personatges que apareixen en les narracions o informació paratextual referent als autors i les diferents generacions autorials o sobre les editorials que han albergat aquest tipus d’obres.  L’objectiu, segons els investigadors, és el de “comprendre de quina manera s’ha construït la mirada sobre el passat traumàtic al llarg de diferents generacions, quins conflictes s’han prioritzat, quins personatges han generat un imaginari col·lectiu i quin sentit ideològic ha marcat cada època literària”.  D’altra banda, afigen, “amb el Laboratori Digital podem analitzar com ha sigut la mirada de les autores –dones– enfront de la dels autors –homes–, quines estratègies narratives han sigut les més utilitzades –des dels testimoniatges a la memòria familiar– o quina capacitat d’intervenció han tingut les grans editorials per a generar el boom literari de la memòria que s’ha donat en el segle XXI”.  En l’actualitat, la base de dades compta amb un primer corpus que supera les 710 obres, dins del període comprés entre 1995 i 2023, escrites tant en espanyol, català, gallec, basc, asturià, anglés, francés, italià i alemany, la qual cosa li confereix a l'eina un caràcter ibèric i internacional. Segons els investigadors, “la perspectiva ibèrica és irrenunciable per a entendre el conflicte bèl·lic i la dictadura franquista en tota la seua complexitat territorial, posant a dialogar les diferents formes de recuperació de la memòria democràtica”.  Aquesta primera fase del Laboratori Digital és el resultat del Projecte Emergent MNLAB (GV/2021/183), finançat per la Conselleria d'Innovació, Universitats, Ciència i Societat Digital de la Generalitat Valenciana. En fases successives, el Laboratori pretén incloure obres literàries de diferents períodes (un primer període entre 1939-1975; un segon període entre 1975-1995) i donar cabuda a gèneres que complementen les novel·les analitzades, des del còmic, el teatre o el cinema.
Totes les casetes que formen part d’aquest espai estaran distribuïdes en forma de plaça i, al centre, s’instal·larà un cervell gegant aportat pel CSIC, que albergarà una projecció sobre el funcionament neuronal que podrà ser visitada per tot el públic assistent a la fira. Aquest nou format de participació de les editorials universitàries suposarà una fita quant a presència i repercussió de l’important treball que fan les editorials de les universitats i dels centres de recerca. L’editorial de la Universitat de València, en aquest cas, estarà ubicada a la caseta 5, en el bloc 26C, dins de la citada Plaza de la Ciencia y las Universidades, al centre del recorregut. A més, la caseta de Publicacions de la Universitat de València comptarà amb la presència de diversos dels seus autors per signar exemplars dels seus llibres.  Dissabte, 27 de maig, des de les 11 hores, Alejandro Pérez-Olivares signarà Madrid cautivo. Ocupación y control de una ciudad (1936-1948). Diumenge, 4 de juny, a partir de les 11:30 hores, Isabel Morant signarà exemplars del llibre El lugar de las mujeres en la historia. Dissabte, 10 de juny, María Isabel Blázquez estarà signant exemplars de l’obra La menstruación. De la biología al símbolo, des de les 11 hores.
Aquest 27 d’abril tindrà lloc la inauguració de la 58a edició de la Fira del Llibre de València. La Llibreria de la Universitat de València (casetes 77-78) participarà, com cada any, amb les novetats i el fons editorial més destacat de Publicacions de la Universitat de València (PUV) i d’altres editorials universitàries espanyoles. PUV hi serà present no només amb els llibres i revistes més destacats del seu fons, sinó també amb diverses presentacions, entre les quals destaquem la del llibre Els parlars valencians (4a ed. actualitzada), dilluns 1 de maig, a les 18 hores, a l’Espai Caixa Popular, amb la participació dels autors del llibre, Vicent Beltran Calvo i Carles Segura-Llopes; la de les novetats de PUV, dijous 4 de maig, a les 19:15 h, a la Sala Museu 2, amb la intervenció d’Ester Alba –vicerectora de Cultura i Societat de la UV–, Ismael Saz –codirector de la col·lecció Història i Memòria del Franquisme–, Francisco Gimeno –codirector de la col·lecció Història–, Carme Manuel –autora de la col·lecció Breviaris– i Javier Marzal –membre del consell de direcció de la col·lecció Aldea Global–, i la del llibre El lugar de las mujeres en la historia: Desplazando los límites de la representación del mundo, divendres 5 de maig, a les 19:15 h, a l’Espai Autores i Autors, amb la participació d’Isabel Morant i Rosa Ríos, codirectores del llibre, i la periodista d’elDiario.es Laura Martínez. La Fira del Llibre, que enguany comptarà amb la Fira Internacional del Llibre de la ciutat de Nova York com a convidada d’honor, estarà oberta al públic des del dijous 27 d’abril fins al diumenge 7 de maig i es preveu una afluència de públic superior a la d’anys anteriors per a gaudir de l’esdeveniment més important en l’àmbit del llibre de la ciutat de València.
En l’acte, Josep Lluís Martos presentarà el seu llibre El primer cancionero impreso y un pliego poético incunable, en què s’hi inclou la investigació. Hi intervindran també Marta Haro, catedràtica de literatura medieval de la Universitat de València; el vicerector d’Investigació, Carlos Hermenegildo; i la directora de la Biblioteca Històrica, María Jesús García Mateu. El primer cancionero impreso y un pliego poético incunable, publicat per l’editorial Iberoamericana/Vervuert, estudia dues obres conservades a la Biblioteca Històrica de la Universitat de València, que constitueixen autèntiques joies bibliogràfiques: un plec poètic inclòs en el volum factici conegut com El Natzaré i l’incunable  Trobes en lahors de la Verge Maria, publicat a València en 1474 amb motiu d’un certamen literari celebrat a la ciutat. El primer és un plec imprès de la Salve Regina, de Pere Vilaspinosa. La seua anàlisi tipogràfica ha permès revisar la datació de l’obra en el període comprès entre 1491 i 1495, per la qual és un incunable i no un postincunable, tal com es creia fins ara. De la mateixa manera, s’ha pogut atribuir la seua edició al taller de Pedro Hagenbach i Leonardo Hutz. Aquestes dades converteixen aquest document imprès en el primer plec valencià de caràcter estrictament poètic del qual es té constància. En relació amb Trobes en lahors de la Verge Maria, la publicació del professor Martos trau a la llum noves dades i demostra que l’exemplar únic conservat està mutilat i que li falta el que degué ser el primer colofó de la impremta valenciana. L’autor planteja la possibilitat que s’haja perdut part de les poesies d’aquest certamen i de l’incunable de 1474. D’altra banda, Martos apunta a l’existència d’una edició posterior impresa en lletra gòtica que degué de ser la font directa del plec de la Salve Regina. Aquestes troballes suposen un gran avanç en la història de la impremta valenciana i en el coneixement del patrimoni bibliogràfic de la Universitat de València.
El disseny de la col·lecció és de Félix Bella i el disseny i la il·lustració de la coberta de la il·lustradora Tania Vicedo.  Núria Vergés es pregunta en el llibre quina relació té el gènere amb la tecnologia i, encara més, si té gènere la tecnologia i conclou que encara sí que en té. Es pregunta per què en aquest sector econòmic hi ha més homes que dones i quines conseqüències té la majoria masculina en el sector. També alerta sobre la discriminació de gènere estructural subtil i no subtil, que està present en cada cantó de les societats actuals, com denuncia la mateixa ONU any rere i any i recullen els mateixos Objectius de Desenvolupament Sostenible (ODS) de l’Agenda 2030 i denúncia les “violències masclistes digitals” i analitza quins impactes en tenen. D’altra banda, Vergés planteja quina ha de ser la resposta dels feminismes i les estratègies per incorporar més dones i més persones LGTBIQ+ en les tecnologies i fer-les més inclusives i amigables i inclou com a propostes moltes de les reivindicacions feministes tals com la disminució de les diferències salarials, la corresponsabilitat i la cura de les persones, el respecte dels temps privats de les persones treballadores, la flexibilització de les jornades i de les tasques i fins i tot l’oferiment de tasques variades, aplicades i amb sentit social. Vergés aposta per feminitzar les tecnologies i alhora les societats digitals amb l’objectiu de fer desaparèixer o si més no mitigar la bretxa de gènere que existeix en el camp tecnològic.  Professora agregada del Departament de Sociologia de la Universitat de Barcelona. Fou directora de la Unitat d’Igualtat d’aquesta universitat. Actualment és directora general de Cures, Organització del Temps i Equitat en els Treballs del Departament d’Igualtat i Feminismes de la Generalitat de Catalunya.  Vergés és llicenciada en Ciències Polítiques i de l’Administració per la Universitat Autònoma de Barcelona, màster en Polítiques Públiques i Socials per la Universitat Pompeu Fabra i doctora en Societat de la Informació i del Coneixement per la Universitat Oberta de Catalunya. Ha treballat en diverses universitats i centres de recerca, nacionals i internacionals, així com ha col·laborat amb diverses entitats i col·lectius feministes i per la transformació social de Catalunya. És cofundadora de la col·lectiva Donestech. Té una filla.  Els seus temes d’investigació i acció se centren en la relació gènere i TIC, els treballs i el gènere, les polítiques públiques i familiars, les violències masclistes, així com les metodologies feministes. En relació a totes aquestes temàtiques compta amb més de cent publicacions i ha participat en múltiples recerques, actes i altres accions tecnoartístiques relacionades. També us la podeu trobar cantant.  Més informació clicant ací
En l’acte de presentació participaren Maria Vicenta Mestre, rectora de la Universitat de València; Miguel Soler, secretari autonòmic d’Educació i Formació Professional de la Generalitat; Teresa Ferrer, directora de Publicacions de la Universitat de València, i les codirectores de la publicació Isabel Morant i Rosa Ríos. Segons PUV, l’obra és imprescindible per a la comprensió del lloc de les dones en la història i, també, com un nou saber, capaç d’ampliar el nostre coneixement històric. Aquesta publicació aborda, des d’una perspectiva global, el caràcter cultural i històric de les diferències i desigualtats entre sexes, i analitza la influència dels canvis polítics i socials en la vida de les dones i com aquestes, també, han condicionat l’esdevenir de canvis històrics i col·lectius. Es tracta, doncs, d’una història de les dones però que també afecta als homes, i a com les relacions entre els sexes s’han anat construint en diferents moments de la història, tant als espais socials i polítics com als privats.
Molt activa en la vida cultural i cívica, la major part de les obres de Dacia Maraini han sigut inspirades per les seues experiències vitals i els seus viatges a través del món. Per a ella, escriure i viatjar són formes de malaltia i de teràpia, que permeten “mirar amb distància i potser veure millor les coses”. En les seues obres és constant l’interés per les condicions de vida de les dones i els problemes de la infància. Ha rebut nombrosos i importants premis, com el Campiello (1990), l’Strega  (1999) i el Campiello a la trajectòria (2012).  Algunes de les seues obres traduïdes al castellà són ‘La larga vida de Marianna Ucria’ (Seix Barral, 1995), ‘El tren de la última noche’ (Galaxia Gutenberg, 2012), ‘Bagheria’ (Minúscula, 2013), ‘Amor robado’ (Galaxia Gutenberg, 2013), ‘Clara de Asís. Elogio de la desobediencia’ (Altamarea 2021) i ‘Cuerpo feliz. Mujeres, revoluciones y un hijo perdido’ (Altamarea, 2019).
El llibre analitza la confrontació entre la genealogia de la raó corporal i la de la raó comunicativa. En la seua última etapa, Habermas descobreix explícitament que en els orígens de la raó es troba la imaginació religiosa i que les petjades del sagrat perduren fins i tot en la raó moderna, el dèficit motivacional de la qual reclama els vincles religiosos. Tant Nietzsche com Habermas reconstrueixen la gestació històrica de la raó a partir de l’experiència vital i el seu progrés mitjançant processos d’aprenentatge, que han conduït a una religió racionalitzada en la perspectiva de Habermas i a una experiència tràgica en el diagnòstic cultural de Nietzsche. En l’acte de presentació varen participar també, a més de l’autor, Adela Cortina, excatedràtica de Filosofia Moral i Política; Domingo García-Marzá, catedràtic de la Universitat Jaume I; i Enrique Bonete, catedràtic de la Universitat de Salamanca Jesús Conill és catedràtic de Filosofia Moral i política de la Universitat de València. En 1976, va ser catedràtic de Filosofia de l’INEM. Va ampliar els seus estudis i investigació en les universitats de Munic, Bonn, Frankfurt a. M. (Alemanya), St. Gallen (Suïssa) i Notre Dame (USA). A més, és membre del Patronat i assessor tècnic de la Fundació Ètica dels Negocis i de les Organitzacions (ÉTNOR) i codirector del seminari permanent ‘Ètica econòmica i empresarial’ de la Fundació Étnor des de 1994. És membre fundador de l’Associació Ètica, Economia i Direcció (EBEN) Espanya i membre del seminari d’investigació Xavier Zubiri. Conill és autor de diversos llibres, com ‘Intimitat corporal i persona humana. De Nietzsche a Ortega i Zubiri’; ‘El enigma del animal fantástico’, ‘El poder de la mentira’, ‘Nietzsche y la política de la transvaloración’, ‘Horizontes de economía ética’ i Ética hermenéutica’, totes publicades en Editorial Tecnos, Madrid. Escola Europea de Pensament Lluís Vives L’Escola Europea de Pensament Lluís Vives és un projecte cultural impulsat des del Vicerectorat de Cultura i Societat, amb la gestió de la Fundació General de la Universitat de València, que es configura com a un espai per a la reflexió i el debat participatiu i crític sobre els assumptes d’actualitat. L’Escola compta amb la col·laboració d’altres actors de l’Administració Pública i de la societat civil com ara Presidència de la Generalitat; l’Ajuntament de València; la Conselleria de Participació, Transparència, Cooperació i Qualitat Democràtica; la Conselleria d’Educació, Cultura i Esport; l’Acadèmia Valenciana de la Llengua; la Institució Alfons el Magnànim; i Caixa Popular.
Aquests darrers volums de l’Obra Completa de Joan Fuster, a cura d’Antoni Furió i de Josep Palàcios, recullen els estudis acadèmics del gran escriptor de Sueca; en particular, agrupen el resum històric de la poesia catalana que Fuster va publicar el 1956, els seus estudis d’història literària sobre els clàssics de l’edat mitjana, el Renaixement i el barroc, i el tractat de crítica literària Literatura catalana contemporània (1972). A més a més, s’hi apleguen els pròlegs de Fuster a les edicions de les obres de Joan Salvat-Papasseit, Salvador Espriu, Josep Pla i Vicent Andrés Estellés, que constitueixen autèntics estudis sobre aquests autors –en molts casos, introbables fins ara– d’un escriptor imprescindible i irrepetible. En l’acte participaren Teresa Ferrer, directora de Publicacions de la Universitat de València; Vicent Flor, director de la Institució Alfons el Magnànim; Antoni Furió, catedràtic d’Història Medieval de la Universitat de València i curador de l’Obra Completa, i Jordi Cornudella, editor d’Edicions 62. Més informació sobre tots els volums de l’Obra Completa de Joan Fuster publicats fins a la data, en la web de Publicacions de la Universitat de València: https://ir.uv.es/6RK6w5A
El delegat d’Estudiants, Manuel González, ha conduït l’acte i ha destacat la importància de donar suport a la creació entre els i les més joves, amb uns premis “que fomenten la participació en l’àmbit literari de l’estudiantat valencià i contribueixen a enriquir el seu pas per la universitat”. El delegat ha recordat la figura d’Almudena Grandes, de qui ha remarcat el seu compromís social i la necessitat d’aconseguir “eixe món brillant” del qual ens parlava l’autora. A més a més, també ha agraït la bona acollida dels Premis entre l’estudiantat i el treball de les persones i serveis que els fan possible.  A l’acte han assistit els guardonats i guardonades, que han recollit el seu premi de mans del delegat i han dirigit unes breus paraules al públic assistent; l’escriptura com a salvavides i mitjà per a sacsejar consciències o com una vàlvula d’escapament, i també com un acte transitori que pot esdevindre permanent, varen ser algunes de les reflexions aportades. També varen intervenir la vicerectora de Cultura i Societat, Esther Alba, qui subratllà el paper històric del Centre Cultural La Nau com a espai d’acollida per a la creació, i la degana de la Facultat de Filologia, Traducció i Comunicació, Amparo Ricós, qui al seu torn destacà la importància de la creació i de l’esperit crític dins una societat neoliberal com la nostra. Les obres premiades en la 19a edició dels Premis UV han estat: Poesia passatgera, de Víctor Vila Ramírez, estudiant de Psicologia a la Universitat de València, en la modalitat de Poesia en valencià; La perra de esta casa, de Sara Olivas García, estudiant del Màster en Gènere i Polítiques de Igualtat a la Universitat de València, en la modalitat de Poesia en castellà; Les metamorfosis (o sobre els canvis que anuncien la fi del món) d’Óscar Palomares Navarro, estudiant del doctorat en Història de l’Art a la Universitat de València, en la modalitat de Narrativa en valencià; La paradoja bélica de las cucarachas, de Toni Díaz Beltrán, estudiant del Màster en Paleontologia Aplicada a la Universitat de València i a la Universitat d’Alacant, en la modalitat de Narrativa en castellà; Karen frente al espejo o El infierno sabe a dulce navideño, de Amancay Moliner Ribeiro, estudiant d’Interpretació Textual a l’ESAD de València, en la modalitat de Teatre, i 7:36, 7:37, 7:38, de Javier Antonio Castillo Mora, estudiant de Filosofia a la Universitat de València, en la modalitat de Guió de curtmetratge. A la present edició del certamen literari es van presentar 121 originals a les diferents categories. La resolució del jurat també recull les obres finalistes: Passat en òrbita, de Víctor Benavides Escrivà, en Poesia en valencià; Los tambores del dios del rayo, de Pedro Muñoz Claramonte, en Poesia en castellà; Porqueria, de Celia Ibáñez Pascual, en Narrativa en valencià; Peces, cortinas, llaveros y todo lo que no podemos guardar, de Andrea Ixchel Martínez Marcos, en Narrativa en castellà i  Construir un ascensor a l'hotel Seppuku, de Josep Xavier Rico Martín, en Teatre. Per a finalitzat l’acte de lliurament, s’ha projectat el curt En recuerdo de Lupi, obra de Silvia Mares García, estudiant de Comunicació Audiovisual i guanyadora en la modalitat de Guió de curtmetratge en l’edició dels Premis de l’any passat. Aquest certamen, que l’any que ve complirà vint edicions, té per objectiu promocionar i reconèixer la creació literària entre l’estudiantat de les universitats valencianes. Cada obra guardonada té una dotació econòmica de 1.000 euros, a més de la publicació en paper per Edicions 96, en el cas de les modalitats de narrativa i poesia, i per Colección Teatro Siglo XXI (PUV), en la modalitat de teatre. En Guió de curtmetratge es reben 2.000 euros per a dur a terme la seua producció.  Els jurats de la 19a edició del certamen han estat formats per Mercè Climent i Paià, Eduard Marco Escamilla i Ferran Bataller Gomar, en Poesia en valencià; Patricia M. Cuenca Chaves, Itziar Mínguez Arnáiz i Luz Celestina Souto, en Poesia en castellà; Llúcia Casanova Carbonell, Iolanda Batallé Prats i Maria Saiz Raimundo, en Narrativa en valencià; Lola Samper Ramos, José Martínez Rubio i Mar Benegas Ortiz, en Narrativa en castellà; Laura Useleti Ortiz, Carla Chillida Almiñana i Maria Morant Giner, en Teatre, i José Antonio Hurtado Álvarez, Anacleto Ferrer Mas i María Mínguez Pardo, en Guió de curtmetratge. Els Premis UV d’Escriptura de creació estan impulsats per la Delegació d’Estudiants i organitzats pel Servei d’Informació i Dinamització (Sedi), amb la col·laboració de la Facultat de Filologia, Traducció i Comunicació, les Aules de Narratives, de Poesia, d’Arts Escèniques i de Cinema del Vicerectorat de Cultura  i Societat.
Aquesta obra de teatre ens porta a la Ucraïna de 1986, més concretament a l’accident nuclear de la central de Txernòbil. L’autora se centra en els esdeveniments viscuts per diversos personatges que continuen habitant “la zona”, l’àrea altament contaminada després de l’accident nuclear, i aprofundeix en les seues vides i en les repercussions que hi ha comportat, directament o indirecta, l’experiència d’aquell horror. Tot i ser una obra de l’any 2012, la veu de l’autora se suma a la reflexió col·lectiva sobre la història passada i present del poble ucraïnès i les seues expectatives de futur, posades hui a prova per la invasió russa. El llibre es presenta aquest divendres 16 de desembre, a les 19 hores, a la Capella de la Sapiència del Centre Cultural La Nau de la Universitat de València, amb la presència d’Ester Alba, vicerectora de Cultura i Societat de la Universitat de València; Teresa Ferrer, directora de PUV; Evelio Miñano, catedràtic de Filologia Francesa de la UV, i Maryana Gudyma, traductora de la publicació. L’acte, a més, comptarà amb la lectura dramatitzada de fragments de l’obra dirigida per Antoni Tordera, catedràtic de Teoria i Pràctica del Teatre de la UV. Més informació sobre la publicació: https://puv.uv.es/los-fugitivos-perdidos.html
La conferència s’emmarca en el centenari de la mort de l’escriptor francès Marcel Proust  (1871-1922) , una de les figures més destacades i influents del segle XX en el camp de literatura, la filosofia o l’art. La seua novel·la ‘En busca del temps perdut’ constitueix un dels cims artístics del segle XX El crític d’art i literatura Juan Manuel Bonet tractarà a la conferència sobre els estrets vincles que va mantindre Proust amb els pintors de la seua època i com aquest art va afectar la seua obra literària. Bonet farà un recorregut per les peces d’altres pintors com Vermeer, Chardin, Watteau, Whistler, Vuillard i Bonnard i altres artistes de la Revue blanche. Així mateix, Juan Manuel Bonet mostrarà il·lustracions de Grau Sala i obres proustianes de Luis Marsans. Juan Manuel Bonet Planes (París, 1953) és crític d'art i literatura, poeta, comissari d'exposicions i museòleg espanyol. Ha exercit les responsabilitats de director de l'Institut Valencià d'Art Modern (IVAM) de València, del Museu Nacional Centre d'Art Reina Sofia de Madrid i de l'Instituto Cervantes. Considerat com un dels experts en pintura contemporània més importants d'Espanya, Bonet és col·laborador dels periòdics ABC i El País i presideix la Fundació-Arxiu Rafael Cansinos Assens. Respecte a la seua poesia, oscil·la entre el tradicional i l'avantguardista, i s'ha vist en ella tant trets impressionistes com minimalistes. L’Institut Français de València i la Universitat de València, a través del Vicerectorat de Cultura, mantenen una relació de col·laboració al llarg de molts anys. Les dues entitats han treballat conjuntament en el passat en nombroses activitats com conferències, premis i altres accions divulgatives. En el futur, la col·laboració conjunta continuarà i ja s’està preparant l’exposició ‘Les corps incorruptibles’ (Los cuerpos incorruptibles). De temàtica queer a partir de les imatges de la fotògrafa Emilie Hallard, la mostra es podrà veure al Centre Cultural La Nau en un futur pròxim.
Després d’haver dedicat el Dia del Llibre Valencià a ‘Tirant lo Blanc’, de Joanot Martorell, ‘Vita Christi’, d’Isabel de Villena; i ‘Matèria de Bretanya’, de Carmelina Sánchez-Cutillas, l’autor seleccionat aquest any ha estat Enric Valor i Vives. ‘Llegim rondalles!’ reunirà a la sala Duc de Calàbria més d’un centenar de persones per donar veu als personatges del folklore valencià immortalitzats per la ploma d’Enric Valor. Amb aquesta iniciativa, la Biblioteca Històrica contribueix al reconeixement de la tasca inestimable escomesa per l'escriptor. A l’acte estaran presents el fill i altres membres de la família d’Enric Valor. Al llarg del dia es podrà visitar la microexposició ‘Rondalles i rondallistes a la Biblioteca Històrica’. La mostra recull peces com l’obra ‘Rondàlla de rondàlles…’, de Lluís Galiana i Cervera (València, 1768), ‘Aplech de rondayes mallorquines’. d’Antoni Maria Alcover (Mallorca, 1904), o els tres volums de la primera edició de les ‘Rondalles valencianes’, d’Enric Valor que conserva la biblioteca amb dedicatòria autògrafa. Durant la jornada la Colla de Dolçaines i Percussió de la Universitat de València interpretarà una selecció de peces típiques de la música tradicional valenciana. Aquesta lectura al singular escenari de la sala Duc de Calàbria torna a ser, per a totes les persones participants, una experiència estimulant i satisfactòria, una ocasió per a gaudir de les obres llegides en un ambient històric impregnat de personalitat pròpia. Totes les activitats seran d’accés lliure i gratuït i tindran lloc aquest dimecres 16 de novembre a la sala Duc de Calàbria de la Biblioteca Històrica (Centre Cultural La Nau), des de les 10 fins a les 20 hores.
La taula redona “Joan Fuster i l’art” se celebra el dijous 3 de novembre (18.30 h) a l’Aula Magna i comptarà amb la participació de Romà de la Calle (crític d’art, UV), Núria Enguita (directora de l’IVAM) i Artur Heras (pintor). Estaran moderats per Ester Alba (vicerectora de Cultura i Societat). En el mateix espai tindrà lloc, el dimarts 8 de novembre (18.30 h), la taula redona “Els escriptors i Joan Fuster”, en la qual, moderats per Carme Gregori (UV), intervindran Joan Navarro (poeta), Gemma Pascual i Escrivà (narradora) i Enric Soria (assagista i poeta). El dimecres 16 de novembre (19 h.), tindrà lloc en la Capella de la Sapiència un concert de piano a càrrec de Carlos Apellániz, que porta per títol “La música que escoltava Fuster” , en el qual interpretarà obres de Mozart, Debussy i Ravel. També en la Capella de la Sapiència tindrà lloc (19 h.) el concert “Música a l’entorn de Joan Fuster”, amb la soprano María de los Llanos i el pianista Adrià Gràcia Gàlvez. Interpretaran el poema de Joan Fuster Criatura dolcíssima, musicat per Manuel Palau, així com sis poemes de Idioma de l’absència, musicats per Matilde Salvador. El programa es completa amb altres cançons escrites per poetes coetanis de Fuster, musicats per compositors de l’època. El cicle es tanca el dimarts 29 de novembre (18.30 h) amb la taula redona “Joan Fuster, la universitat i la renovació investigadora”, en la qual participaran Lola Badia (UB), Marc Baldó (UV) i Antoni Ferrando (UV). Estarà moderada pel professor Pedro Ruiz Torres, catedràtic d’Història Contemporània i exrector de la Universitat de València. Joan Fuster i Ortells (1922-1992) és l’intel·lectual i assagista més rellevant del País Valencià a l’època contemporània i un dels principals de la cultura catalana del segle XX. Llicenciat en Dret a la Universitat de València, prompte va començar a col·laborar a la premsa amb regularitat i alhora va mostrar com a primera inclinació literària l’interès per la poesia. En aquells anys inicials, sorgiren els seus primers llibres de versos, entre els quals cal esmentar Terra en la boca (1953) o Escrit per al silenci (1954). En abandonar la poesia, es va professionalitzar, mitjançant l’escriptura, com a periodista a diferents mitjans, primer a València i després a Barcelona o Madrid —La Vanguardia, Jornada, Levante, El Correo Catalán, Destino, Serra d’Or, Informaciones, Tele/eXpres, Avui, El País…—, així com a la premsa de l’exili, sempre amb una clara voluntat d’incidir més directament en la realitat social de la llengua i la cultura catalanes. En paral·lel a la tasca del Fuster periodista, creixia l’intel·lectual erudit i l’assagista excepcional, com ja ho fa palès el seu primer assaig publicat, El descrèdit de la realitat (1955). Amb aquesta obra s’encetà un discurs entre l’escepticisme i l’humor corrosiu aplicats a la vida quotidiana i a la moralitat, un punt de partida que l’autor va saber mantenir al llarg de més de seixanta llibres i durant gairebé quaranta anys de producció. La riquesa i la diversitat de temes i d’aspectes tractats en la seua obra permeten, tanmateix, agrupar-la sobretot al voltant de tres àmbits d’interès: els assaigs humanístics, els estudis d’història cultural i els escrits sociopolítics. Entre els assaigs humanístics es poden esmentar Les originalitats (1956), Diccionari per a ociosos (1964), els aforismes de Judicis finals (1960), o els dietaris de Causar-se d’esperar (1965) o Diari 1952-1969. Pel que fa als treballs d’història cultural i literària, destaquen Poetes, moriscos i capellans (1962), La Decadència al País Valencià (1976), Literatura catalana contemporània (1972) o Contra el noucentisme (1977). Entre els escrits sociopolítics hi ha obres com l’emblemàtic Nosaltres, els valencians (1962), Qüestió de noms (1962), Un país sense política (1976) o Destinat (sobretot) a valencians (1979). També va escriure llibres de viatge com ara El País Valenciano (1962) i L’albufera de València (1970).
La 17a edició d’Aula oberta abasta diversos gèneres: narrativa, teatre, poesia i guió de curtmetratge. Els tallers, amb un nivell d’iniciació, són presencials, tenen una durada de 25 hores i s’imparteixen per especialistes:  La llengua de creació pot ser valencià o castellà, a elecció de les persones participants, i es pot obtenir un reconeixement acadèmic d’1 crèdit ECTS. Cada taller té un preu de 35 euros i les places són limitades. Aula oberta d’escriptura creativa és un programa del Vicerectorat d’Estudis, organitzat i gestionat pel Servei d’Informació i Dinamització (Sedi). Compta amb la col·laboració del Vicerectorat de Cultura i Societat (Aula de Poesia, Aula de Narratives, Aula d’Arts Escèniques i Aula de Cinema) i de la Facultat de Filologia, Traducció i Comunicació (Vicedeganat de Cultura).
Enrique Vila-Matas va ser durant anys editor i col·laborador de les revistes Fotogramas, Destino i Boccacio. En l'actualitat escriu setmanalment en el periòdic El País. De la seua extensa obra narrativa destaquen Historia abreviada de la literatura portátil; Suicidios ejemplares; Hijos sin hijos; Bartleby y compañía; El mal de Montano; Doctor Pasavento; París no se acaba nunca; Exploradores del abismo; Dietario voluble; Dublinesca; Aire de Dylan; Kassel no invita a la lógica; Mac y su contratiempo; Esta bruma insensata; i Montevideo. Entre els seus llibres d’assaig literaris trobem Desde la ciudad nerviosa; El viento ligero en Parma; Una vida absolutamente maravillosa; Perder teorías; El viajero más lento; i Impón tu suerte. Traduït a 36 idiomes, Vila-Matas ha creat a través del temps un estil personalíssim que algun crític, ha qualificat com a inclassificable, “si no fóra perquè fins a esta classificació li queda xicoteta”, “aversió a les formes més ràncies de la tradició novel·lística”, “viatges d'anada i tornada entre vida i literatura”, “desdeny pel psicologisme de la narrativa realista” i una “distingida actitud de flâneur” combinada amb un “humorisme impàvid”. Tots aquests elements es combinen de manera magistral en la seua última novel·la, Montevideo. Guardonat amb nombrosos premis com el Formentor de les Lletres, el Médicis-Étranger, el Nacional de Cultura de Catalunya, el Ciutat de Barcelona, el Herralde de Novel·la, el de la Reial Acadèmia Espanyola, el del Cercle de Crítics de Xile, el Meilleur Livre Étranger, l'Elsa Morante, el Mondello, i el Gregor von Rezzori… Enrique Vila-Matas és Chevalier de la Legió d'Honor francesa, i en la seua biografia autoritzada pot llegir-se que pertany a la convulsa Orde de Cavallers del Finnegans, o que és destacat membre de la Societat de Refractaris a la Imbecil·litat General (amb seu a Nantes).
La versió en valencià del llibre ha rebut el premi Joan Lluís Vives a l’Edició Universitària a la Millor Coedició Interxarxa que atorga la Xarxa Vives d’Universitats, mentre que la versió en castellà ha estat guardonada amb el premi a la Mejor Coedición Interuniversitaria en els XXV Premios Nacionales de Edición Universitaria que lliura la Unión de Editoriales Universitarias Españolas (UNE). Els premis a aquesta obra, coordinada per José María Azkárraga, Lucila Aragó i Juan Salazar, reconeixen el gran treball de col·laboració entre Publicacions de la Universitat de València i l’editorial de la Universitat Politècnica de València, editorials universitàries valencianes que apostaren per aquesta publicació per continuar amb la difusió acadèmica i cultural de la memòria històrica des de la Universitat. Què va suposar la victòria franquista a la Guerra Civil i quin paper hi va tenir la societat valenciana? La publicació planteja un recorregut històric per la València de la postguerra, a partir de diferents perspectives: des d’àmbits com l’arquitectònic, l’urbanísitc i el laboral fins al món de l’educació, la sanitat o la cultura, amb abundants imatges de llocs icònics de la ciutat, com els espais de la repressió i de l’exaltació franquista, a més de mapes inèdits de l’urbs d’aquells anys, així com testimonis diversos, com ara de persones que van viure la repressió a les presons valencianes.
Publicacions de la Universitat de València estarà present a la haima número 3 amb les darreres novetats i el fons editorial més destacat, compartint espai amb la Institució Alfons el Magnànim i la llibreria El Doctor Sax. Aquest encontre constitueix una gran oportunitat per a donar visibilitat a la literatura i l’edició independent, que en moltes ocasions no són suficientment accessibles dins dels circuits convencionals, i per a remarcar el valor de la bibliodiversitat fruit del treball d’unes editorials que suposen el 80 % de la riquesa cultural al nostre país i que, trencant els cercles convencionals, posen en el centre el pensament crític. Publicacions de la Universitat de València, a més, participa en aquesta edició de forma activa amb la presentació, diumenge 26 de juny, a les 13:30 hores, del llibre Històries originals de la vida real, de Mary Wollstonecraft, amb Carme Manuel, traductora del volum i catedràtica de literatura estatunidenca a la Universitat de València, i Manolo Gil, periodista i editor valencià. Per arribar-hi: Metrovalencia, tramvia: línia 8 (Parada Marina Reial Joan Carles I), i línia 6 (parada Grau - Canyamelar), EMT: línies 95, 19 i 92, i Valenbisi: parada número 276.
En l’acte participaran Ester Alba, vicerectora de Cultura i Societat de la Universitat de València; Anacleto Ferrer, director de la col·lecció Estètica&Crítica de PUV, i els editors del llibre, Salvador Ortells i F. Pérez Moragón. L’obra, que forma part dels títols publicats per l’editorial de la Universitat de València sobre la figura de l’escriptor suecà durant aquest 2022, any de commemoració del centenari del seu naixement, analitza els articles de crítica cultural que Joan Fuster va escriure de manera continuada al llarg de la seua intensa trajectòria literària, mitjançant els quals va desplegar la seua gran sagacitat i el seu pensament hipercrític a l’hora d’opinar i reflexionar sobre qüestions relacionades amb la literatura, les arts plàstiques, la música, la filosofia o la història, entre d’altres. De la mà d’aquest volum, que recull una selecció representativa de textos sobre aquesta temàtica que fins ara estaven dispersos en revistes o periòdics publicats entre la segona part de la dècada de 1940 i la primera de 1980, es du a terme una autèntica operació de rescat intel·lectual feta a partir dels fons documentals, hemerogràfics i bibliogràfics de l’escriptor. Per a més informació sobre la publicació, la pàgina web de Publicacions de la Universitat de València clicant ací.
El lloc de l’editorial de la Universitat de València serà la caseta 2, just al començament del recorregut, juntament amb la resta d’espais d’organismes i institucions. Entre les publicacions més rellevants presents a l’espai de PUV, es podran trobar els títols més destacats sobre Història i Memòria del franquisme, publicacions sobre divulgació científica, biografies de personatges il·lustres de la història, llibres d’assaig i altres publicacions acadèmiques centrades en diferents èpoques de la Història. A més, la caseta de Publicacions de la Universitat de València comptarà amb la presència de dos dels seus autors per signar exemplars dels seus llibres. El dissabte 28 de maig, d’11:00 h a 13:30 h serà el torn d’Alejandro Pérez-Olivares, que signarà Madrid cautivo. Ocupación y control de una ciudad (1936-1948), i el diumenge 12 de juny, d’11.00 ha 13.30 h, Ángel Alcalde signarà exemplars del seu llibre Excombatientes y fascismo en la Europa de entreguerras.
La resolució dels premis, convocats per l’Associació Valenciana d’Escriptors i Crítics Literaris (CLAVE), s’ha donat a conéixer aquest dissabte 21 de maig en la Rambleta. Lola Mascarell, José Iniesta i Paco Romeu han rebut els guardons en Narrativa, Poesia i Literatura Dramàtica, respectivament. A més, s’ha reconegut la labor teatral de Manuel Molins amb un Premi Especial a la seua trajectòria literària. L’assaig escrit per Herreras que s’ha alçat amb el Premi de la Crítica 2022 es titula ‘Lo que la posverdad esconde’ i va ser publicat per MRA Ediciones l’any passat. El jurat ha destacat d’aquesta obra que és una “lúcida reflexió des de la filosofia i l’ètica, escrita amb un estil didàctic, que reivindica el pensament crític com a ferramenta necessària per a evitar que es normalitze la mentira i pose en perill la convivència i el futur de la democràcia”. L’organització dels premis compta amb dos docents de la Universitat de València. Aquests estan presidits pel crític José Vicente Peiró, que va ser professor de la Facultat de Filologia, Traducció i Comunicació; i com a secretària actua Elia Saneleuterio Temporal, professora de la Facultat de Magisteri. Algunes de les professores i professors de la Universitat de València que han guanyat el premi han sigut Isabel Burdiel, Adela Cortina, Elia Saneleuterio Temporal, Xelo Candel, Pedro J. De la Peña, Jenaro Talens, Arcadio López-Casanova, Antonio Ariño, Jaime Siles i Josep Lluís Sirera.
L'acte serà presentat per Álvaro Pons, responsable de l'Aula Còmic de la Universitat de València, i serà moderat pel periodista Álex Serrano. Junt amb Bagge, parlaran d'aquesta compilació d'aventures i desventures del mític Buddy Bradley, personatge retrate del mateix Bagge, que va protagonitzar la majoria de les seues obres amb un èxit indiscutible. A través del seu treball, Bagge va saber concentrar l'essència dels 90, l'explosió del grunge, l'omnipresència de la MTV, l’ invasió dels tatuatges o els primers reality shows. ‘Las crónicas de Odio’ és una oportunitat per a retrobar-se amb l'elenc de personatges carismàtics que envolten a Buddy Bradley en el seu dia a dia. La confirmació d'assistència a la conferència serà necessària, per la qual cosa es prega inscripció a través d'aquest enllaç https://go.uv.es/ozgqv2n. Peter Bagge PETER BAGGE (Peekskill, 1957) es va formar en la School of Visual Arts de Nova York i va completar la seua educació artística amb la lectura indiscriminada de còmics underground. Els seus primers passos com a professional els va donar en la segona meitat dels 70 com a col·laborador de la mítica Punk Magazine de John Holmstrom, i a principis dels 80 va passar a publicar historietes en revistes com Comical Funnies o la llegendària Weirdo de Robert Crumb, de la qual més tard arribaria a ser editor fins que va abandonar aquella tasca per centrar-se en la seua pròpia publicació, Neat Stuff, coneguda a casa nostra com a Mundo idiota, en les pàgines del qual veurien la llum els protagonistes d’Odi.   Bagge ha treballat ocasionalment per a Marvel i DC en projectes a mesura i ha practicat amb notables resultats el periodisme en vinyetes. També ha signat reportatges i cròniques per a revistes com Details o Reason (material que es recopila en el llibre Todo el mundo es imbécil menos yo), però el seu nom continua sent per damunt de tot emblema del còmic alternatiu que en els anys 90 va sacsejar l’escena internacional, gràcies en bona part a les tribulacions de Buddy  Bradley. Enamorat i deutor dels dibuixos animats de la Warner, antropòleg sagaç i observador de les nostres conductes més baixes, darrerament ha decidit centrar-se en els assoliments de l’ésser humà, i ens ha delectat amb les glosses biogràfiques de dones exemplars com la llibertària Rose Wilder Lane en Credo, l’activista protofeminista Margaret Sanger en La mujer rebelde o l’escriptora afroamericana Zora Neale Hurston en Fire!!.
Dijous 28 d'abril, a les 19 hores, Josep Lluís Barona va participar en un col·loqui amb motiu de la publicació de la seua última novel·la Nura. En el debat, que va tenir lloc en l'Aula Magna del Centre Cultural La Nau, participaren la periodista de la Universitat de València, Magda Ruiz Brox i la responsable de l'Aula de Literatura de la Universitat, la catedràtica, Cristina García Pascual. Nura, el nom que els navegants fenicis van donar a l’illa de Menorca, narra l'itinerari d'un escriptor que torna des d'Oslo a la ciutat de la seua infantesa per a inaugurar un màster d'humanitats. Allí es retroba amb el seu passat construint un itinerari introspectiu, una anàlisi minuciosa de la condició humana, on es difuminen els límits entre realitat i ficció. Dimarts, dia 26 d'abril, el hall de la Facultat de Dret, en el campus dels Tarongers, va acollir una tertúlia amb l'escriptora Nadia Ghulam. Sota el títol ‘Ser refugiada: sobreviure en l'adversitat’, l'autora va parlar sobre la situació a Afganistan després del retorn dels talibans al govern de Kabul i de la seua aventura personal com a refugiada plasmada en les seues diferents novel·les. El debat, que es va emmarcar en el programa de la Universitat de València, ‘Cultura als campus’, va comptar amb la participació de Javier Palao, degà de la Facultat de Dret, Fernando Flores, director de l'Institut de Drets Humans de la Universitat de València i Cristina García Pascual, responsable de l'Aula de Literatura, com a responsables de les unitats organitzadores de l'acte.
Julio Camba. Una lección de periodismo és el títol del treball de Fuster. El jurat ha destacat: “Estem davant una breu però substanciosa aproximació a la figura del gran periodista gallec per part d’un dels millors coneixedors de la seua obra, justament reivindicada en les últimes dècades per la seua lucidesa, el seu sentit de l’humor i la seua concisa i elegant escriptura”. Francisco Fuster ha participat en diferents projectes d’investigació I+D i ha realitzat estades en centres de reconegut prestigi com la Universidad Complutense de Madrid, la Fundación Ortega y Gasset de Buenos Aires, l’École des Hautes Études en Sciencies Sociales de París, l’Escuela Española de Historia y Arqueología del CSIC a Roma, la Universitat de Tel Aviv i la Queen Mary University de Londres. Fuster és membre de diversos grups d’investigació, i la seua principal línia se centra en la història de la cultura espanyola del segle XX, amb especial interés en el període conegut com a Edat de Plata (1900-1936). Els seus últims llibres són Aire de familia: historia íntima de los Baroja (Càtedra, 2018), Baroja en París: Guerra Civil y exilio (1936-1940) (Marcial Pons, 2019) i Introducción a la Historia (Càtedra, 2020). Actualment treballa en una biografia de l’escriptor José Martínez Ruiz (Azorín). Julio Camba (Vilanova de Arousa, 1884-Madrid, 1962) és un dels millors articulistes espanyols del segle XX i un important corresponsal a l’estranger. Segons Francisco Fuster, “malgrat aquesta certesa, el seu caràcter fugisser i reservat ens ha impedit accedir a la intimitat de la seua persona: a aquest ego perible que ell mateix es va esforçar a amagar sota la màscara del seu arxiconegut personatge”. La biografia guardonada pretén “no sols reconstruir l’existència de Camba a través d’un relat àgil, fluid i documentat, sinó també rendir un homenatge a la qual, potser, va ser la millor generació de periodistes que ha donat el nostre país” L’obra premiada es publicarà en la tardor de 2022.
Com cada any, s’espera que en la visita inaugural acudisquen les principals autoritats públiques valencianes, com la rectora de la Universitat de València, M. Vicenta Mestre; l'alcalde de València, Joan Ribó; el president de Les Corts, Enric Morera; la directora general de Cultura, Carmen Amoraga; o la directora de Publicacions de la Universitat de València, Teresa Ferrer, entre d’altres, per tal de visitar totes les casetes i conèixer les principals novetats presentades en aquesta edició. Entre les obres que es podran trobar a les casetes 3 i 4, de la Llibreria de la Universitat de València, destaquen, entre d’altres, la Guia de la València del primer franquisme (1939-1948), una obra coeditada amb l’editorial de la Universitat Politècnica de València, i les obres sobre Joan Fuster publicades en aquest any de celebració del centenari del seu naixement, com les novetats de la Càtedra Joan Fuster o el llibre Joan Fuster: escritos de crítica cultural. La fira estarà oberta des del 28 d’abril fins el diumenge 8 de maig i es preveu una afluència de públic superior a la d’anys anteriors per gaudir de la gran festa del llibre de la ciutat de València.
Els premis, que en aquesta edició organitzen l’AECL, l’Ajuntament de València, a través de la Regidoria d’Acció Cultural, i la Universitat de València, a través de l’Aula de Poesia del Vicerectorat de Cultura, els atorgarà un jurat compost per vint-i-cinc membres de l’AECL, crítics literaris de reconegut prestigi, entre els quals destaquen docents i periodistes. Tant la regidora d’Acció Cultural, Maite Ibáñez, com la vicerectora de Cultura de la Universitat de València, Ester Alba, han ressaltat la importància que tenen aquests premis en el món de les lletres i han recordat que València no n’organitzava la concessió des de l’any 1994.      La cita començarà el dia 7 d’abril amb l’arribada dels representants de l’Associació Espanyola de Crítics Literaris. El dia 8, a les 10.30 hores tindrà lloc a l’Ajuntament  una recepció amb els organitzadors, que faran seguidament un recorregut cultural per la ciutat. També es farà un taller d’escriptura creativa juvenil a la Biblioteca Municipal Joanot Martorell, al barri de Marxalenes, a càrrec de l’escriptora Carmen Peire, amb alumnes de secundària (places exhaurides). Mentrestant, el jurat es reunirà al Centre Cultural de la Nau, de la Universitat de València, en diferents sessions de treball per elegir les obres guanyadores. El dia 9 se celebrarà la reunió plenària del jurat i es donarà a conéixer la concessió dels premis en una roda de premsa al Saló de Vidre de l’Ajuntament de València, a les 12 hores. En total es concediran huit guardons, en dues categories: narrativa i poesia, i en totes les llengües oficials del país: castellà, català, gallec i basc. Aquests són els únics premis que distingeixen obres en els quatre idiomes.   Diversos valencians han estat distingits amb aquest guardó. En la llista estan: Francisco Brines, Tomás Segovia, Guillermo Carnero, Jaime Siles, Carlos Marzal, Vicente Gallego, Antonio Cabrera i Luis Bagué Quilez, aquests dos últims van nàixer a Cadis i Girona, però van acabar establint-se a la Comunitat Valenciana. Tots ells van ser premiats en la modalitat en castellà. En català estan Maria Beneyto, Joan F. Mira, Ferran Torrent, Martí Domínguez i el pintor i escriptor Manuel Baixauli. Recorregut històric d’aquest guardó  Es tracta d’un dels més representatius del món literari espanyol. També és un dels més antics, perquè es concedeix des de 1956, quan va iniciar la seua trajectòria a Saragossa. En aquella primera ocasió el va obtenir Camilo José Cela, amb la novel·la La catira, i només es va concedir en la modalitat de narrativa. Durant els primers vint anys el premi es va concedir a Saragossa, Barcelona i en dos pobles de la seua província, Vallensana i Sitges, en què es donaren també a obres de poesia. Durant molts anys va estar destinat només als autors espanyols, però a partir de 1963, quan el va obtenir Mario Vargas Llosa amb La ciudad y los perros, es pogué premiar també els autors hispanoamericans que hagueren publicat la seua obra al nostre país. Després de la dictadura, en 1978 el premi de la crítica va començar a donar-se en diferents ciutats i des de 1976 va passar a concedir-se també, tant en poesia com en narrativa, en les literatures escrites en les quatre llengües espanyoles oficials: castellà, català, gallec i basc. El criteri per a la selecció de la ciutat on es concedeixen és doble. En primer lloc, la ciutat proposada ha de comptar amb una tradició cultural i literària de reconegut prestigi. Com aquest requisit el tenen totes les capitals de província espanyoles i moltes altres ciutats que no ho són, adquireix summa rellevància l’altre criteri: el de la confirmació de l’interès de les autoritats locals, bé siga l’ajuntament, bé siga la diputació provincial, que la seua ciutat siga elegida per organitzar el premi, animades per la ressonància pública que aquest esdeveniment literari té en els mitjans de comunicació locals, nacionals i fins i tot hispanoamericans, amb la consegüent projecció en el món cultural de la ciutat. Així s’ha fet cada any en totes les ciutats en les quals s’ha donat a conéixer la decisió del jurat. La importància d’un premi literari es mesura per l’excel·lència dels autors premiats. Així, han estat premiats novel·listes espanyols com Camilo José Cela, Rosa Chacel, Gonzalo Torrente Ballester, Miguel Delibes, Francisco Ayala, Ana María Matute, Ignacio Aldecoa, Rafael Sánchez Ferlosio, Luis Goytisolo, Juan Marsé, Juan Benet, José Jiménez Lozano, Francisco Umbral, Manuel Vázquez Montalbán, Juan Eduardo Zúñiga, Luis Mateo Díez, José María Merino, Antonio Muñoz Molina, Luis Landero, Rafael Chirbes, Javier Marías, Cristina Fernández Cubas, Fernando Aramburu i l’hispanoargentí Andrés Neuman; novel·listes hispanoamericans com Mario Vargas Llosa, Juan Carlos Onetti, José Donoso, Ricardo Piglia i Mariana Enríquez; poetes espanyols com Vicente Aleixandre, Luis Rosales, José María Valverde, Blas de Otero, Gabriel Celaya, José Hierro, José Ángel Valente, José Manuel Caballero Bonald (que també l’ha guanyat com a novel·lista), Francisco Brines, Claudio Rodríguez, José Agustín Goytisolo, l’exiliat republicà Tomás Segòvia, María Victoria Atencia, Guillermo Carnero, Antonio Carvajal, Luis García Montero, Luis Alberto de Cuenca i Juan Carlos Mestre, entre altres de primera línia, així com el mexicà Octavio Paz. La incorporació a la llista dels premi de les obres escrites en català, gallec i basc convertí el premi de la crítica en l’únic que es concedeix en les quatre llengües oficials espanyoles. Els poetes i narradors catalans, gallecs i bascos més importants han vist reconeguda amb aquest premi les seues obres. Entre els catalans, estan Narcís Oller, Josep  Vicent Foix, Salvador Espriu, Llorenç Villalonga, Mercè Rodoreda, Josep Pla, Joan Vinyoli, Joan Perucho, Joan Ferraté, Joan Brossa, Baltasar Porcel, Joan Margarit, Robert Saladrigas, Pere Gimferrer, Jaume Cabré, Narcís Comadira, Francesc Parcerisas, Maria Mercè Marçal, Valentí Puig, Jordi Coca, Sergi Pàmies, Enric Cassases i Miquel de Palol; entre els gallecs, Álvaro Cunqueiro, Xosé Luis Méndez Ferrín, Celso Emilio Ferreiro, Carlos Casares, Víctor F. Freixanes i Manuel Rivas, i entre els bascos, Bernardo Atxaga, Ramon Saizarbitoria, Anjel  Lertxundi, Felipe Juaristi, Harkaitz Cano i Kirmen Uribe.
En la seua intervenció, la rectora va destacar la importància de la tasca de PUV en la seua missió de difondre la producció científica i intel·lectual generada en la UV. També va voler felicitar tant a Teresa Ferrer com a Maite Simón pel treball desenvolupat en l’edició d’aquesta obra, fent extensible l’enhorabona a totes les persones que han col·laborat en el llibre, així com a la resta de l’equip de PUV. En el seu torn, Maite Simón va fer un breu resum del contingut del llibre, desgranant les parts en què s’estructura i esmentant a totes les persones que, d’una manera o una altra, han fet possible que aquesta obra commemorativa haja vist la llum en un any tan important i especial per a PUV. Després, Antoni Furió va fer un repàs històric de l’evolució del servei des de 1920, any del naixement de la revista Anales de la Universidad de Valencia, fins a l’actualitat, destacant el procés de professionalització de PUV i la importància adquirida entre les editorials universitàries.  A continuació, Teresa Ferrer va agrair el treball realitzat a tot el personal implicat en els actes del centenari que s’han anat desenvolupant al llarg de 2021, així com a tot l’equip de PUV per haver dut a terme la seua tasca sense que es veiés afectada per la pandèmia, que va trastocar molts dels esdeveniments programats, però que, amb l’esforç de totes i tots, es van poder celebrar de manera satisfactòria. Per a culminar l’acte, Ester Alba també va voler destacar el paper de l’editorial de la UV en el seu objectiu de divulgar el coneixement produït al si de la Universitat, a més d’animar a tot el públic present a continuar demostrant el seu suport a PUV en la tasca de complir les principals missions de la UV respecte a la cultura i la societat.
Aquesta col·lecció ofereix un canal que permet la divulgació de les ciències socials en el conjunt de la societat, acostant la universitat a la societat i, al mateix temps, aquesta al coneixement acadèmic de la realitat social. Conscients que la maduresa d'una democràcia depén de la cultura i solidaritat del conjunt de la societat, aquesta col·lecció proporciona, al professorat universitari d'humanitats i ciències socials, una ferramenta que facilite la seua implicació mitjançant la transferència dels seus coneixements. L'àmbit temàtic de la col·lecció abasta qualsevol qüestió susceptible d'interés al públic en l'àmbit de les humanitats i de les ciències socials.
A l’acte de presentació intervindran Maria Vicenta Mestre, rectora de la Universitat de València; Ester Alba, vicerectora del Cultura i Esports de la Universitat de València; Teresa Ferrer, directora de PUV; Antoni Furió, catedràtic d'Història Medieval per la Universitat de València i director de PUV entre 1997 i 2010 i Maite Simón, cap d'edició de PUV i editora del llibre. La publicació està concebuda com una obra global que ajuda a visibilitzar la tasca d’edició universitària des de diferents perspectives, al mateix temps que presenta un estudi exhaustiu i documentat de la relació històrica entre la universitat i els llibres a càrrec d’Antoni Furió.  En les pàgines del llibre, a més, trobem referències a la tasca de correcció, a com s’elabora i construeix el catàleg de l’editorial, el treball de coedició amb altres editorials universitàries, les publicacions electròniques, la gestió editorial o les aliances sectorials interuniversitàries i l’associacionisme gremial del sector del llibre, escrit per actuals membres de l’equip de PUV i antics treballadors i col·laboradors de l’editorial de la Universitat de València. Per acudir com a públic, cal confirmar prèviament l’assistència a través del següent enllaç: https://go.uv.es/iT62lzo.
‘Existiríamos el mar’ (Literatura Random House, 2021)  és “un bufe d'energia que ens porta als camins on s'uneixen la fragilitat i la força, el difícil i el possible, els nous començaments i formes diferents de perseverança i lleialtat”. Com tota l'obra de l'escriptora, la lectura de ‘Existiríamos el mar’ té un doble interés: com a obra literària i com a oportunitat d'escoltar una veu original, lúcida i incisiva sobre qüestions literàries i polítiques. Una novel·la commovedora d'històries comunes on el més intens no resideix en el més fosc, sinó, a vegades, en moments de respecte, suport mutu o ràbia compartida. Belén Gopegui és escriptora, novel·lista i guionista. La seua primera novel·la, ‘La escala de los mapas’, va ser editada per Anagrama el 1993 i va obtenir els premis Tigre Juan i l’Iberoamericano Santiago del Nuevo Extremo. La van seguir altres títols com ‘Tocarnos la cara’ (1995), ‘La conquista del aire’ (1998), ‘Lo real’ (2001), ‘El lado frío de la almohada’ (2003), ‘El padre de Blancanieves’ (2007), ‘Deseo de ser punk’ (2009 VII Premio de Narrativa Española Dulce Chacón), ‘Acceso no autorizado’ (2011), ‘El comité de la noche’ (2014), ‘Quédate este día y esta noche contigo’ (2017) i ‘Ella pisó la luna’ (2019). A més ha escrit els guions de les pel·lícules ‘La suerte dormida’ (2003), d’Ángeles González Sinde, i ‘El principio de Arquímedes’ (2004), de Gerardo Herrero, i l’obra teatral ‘Coloquio’, dins del llibre coral ‘Cuba 2005’, en defensa de la Revolució Cubana. La seua última novel·la es ‘Existiríamos el mar’.
L’acte del dilluns comptarà amb la presència d’Ester Alba, vicerectora de Cultura i Esports de la Universitat de València; Salomé Cuesta, vicerectora d’Art, Ciència, Tecnologia i Societat de la Universitat Politècnica de València; Dolores Sánchez Durá, historiadora i prologuista de la guia; i Jose María Azkárraga, un dels tres coordinadors de la publicació. La fi de la Guerra Civil Espanyola va suposar l’inici d’una etapa de postguerra marcada per la repressió, la carència i la pobresa en moltes famílies espanyoles. En el cas de la ciutat de València la situació no va ser distinta a la d’altres punts d’Espanya mentre va durar l’ocupació del bàndol franquista. Ara, més de 80 anys després, un total de dinou especialistes tracten d’estripar amb la recuperació de documents, arxius i testimonis desconeguts com era la València franquista entre 1939 i 1948. La publicació fa un recorregut per la ciutat de València des de diferents perspectives: des de què va suposar la victòria franquista a la Guerra Civil i quin paper va jugar la societat valenciana en actes i desfilades de les tropes franquistes, fins a l’ocupació de la ciutat des de distints àmbits com l’arquitectura, el món laboral, l’educació, la sanitat o la cultura i la pròpia vida quotidiana. Entre les pàgines de la Guia de la València del primer franquisme (1939-1948) es poden trobar mapes i cartografies de la urbs d’aquells anys, imatges de llocs icònics de la ciutat que durant l’època franquista es van convertir en espais de reunions amb jerarques nazis alemanys i feixistes italians, així com testimonis d’aquells que van viure la repressió a les presons valencianes o com va ser la resistència contra la dictadura durant aquells primers anys.
L’any 2022 es commemora el centenari del naixement del poeta madrileny (3-IV-1922/ 21-XII-2002). Elia Saneleuterio és especialista en la poesia de Hierro, sobre qui va realitzar la seua tesi doctoral, defensada el 2011 en la Universitat de València, dirigida pel catedràtic Arcadio López-Casanova. El 2012, amb motiu del desè aniversari de la mort de Pepe Hierro, va coordinar un volum que es va titular ‘En homenaje a la amapola. Estudios sobre José Hierro tras diez años de ausencia’, que va ser publicat a l’editorial Anthropos de Barcelona. Elia Saneleuterio és doctora en Literatura Espanyola, llicenciada en Filologia Hispànica, mestra en Educació Infantil i màster de Recerca en Didàctiques Específiques, especialitat de Didàctica de la Llengua i la Literatura. Ha treballat en tots els nivells educatius des d’Educació Infantil fins a postgrau; ha impartit docència presencial i virtual en titulacions diverses d'universitats espanyoles, com ara la Universidad Internacional de La Rioja, la Universidad Católica de Valencia o la Universidad CEU Cardenal Herrera. A l’estranger, entre d’altres destinacions ha estat professora visitant a la Università di Bologna (Itàlia), Uniwersytet Wrocławski (Polònia), University of California, Berkeley (Estats Units), Universidade do Minho (Portugal), Universidad Católica Boliviana San Pablo en La Paz (Bolívia), Rutgers University, Newark (USA) i Université de Reims Champagne-Ardenne (França). Des de 2012 és professora de Magisteri al Departament de Didàctica de la Llengua i la Literatura de la Universitat de València. És autora de diverses monografies, com Evolución de las corrientes y estilos literarios (2015) o Modalización lírica y construcción simbólica en la poesía de J. Hierro (2012). Entre les seues línies de recerca actuals destaca el seu interès per l’animació infantil, la didàctica del símbol i qüestions de gènere en l'aprenentatge de la literatura, d'una banda, i d'altra la revisió i correcció de textos com a part del desenvolupament de la llengua escrita, aplicant innovacions docents basades en les TIC, l’aprenentatge col·laboratiu de l’ortografia i l'e-avaluació orientada a l'aprenentatge.
En la primera conferència de l'any organitzada per l'Aula de Literatura, en col·laboració amb l’Aula de Poesia, Elena Medel va parlar de ‘Las Maravillas’, guardonat com a Llibre de l'Any 2020 pel Premi Francisco Umbral. El llibre, que es troba en procés de traducció a quinze idiomes, és una reflexió sobre la classe social i els diners a través de la vida i l'experiència de dues dones. L'autora descobrirà algunes claus de la seua obra: el procés de creació de la trama i els personatges, la importància de la correcció i la inspiració – o contrainspiració - en el treball d'altres autores. Les conferències podran recuperar-se amb posterioritat des del Canal de YouTube del Centre Cultural La Nau de la Universitat de València. Elena Medel  Elena Medel (1985) és autora dels llibres de poesia ‘Mi primer bikini’ (DVD, 2002), ‘Tara’ (DVD, 2006) i ‘Chatterton’ (Visor, 2014), reunits en l'antologia poètica ‘Un día negro en una casa de mentira’ (Visor, 2015). A més de dirigir el segell de poesia La Bella Varsovia, ha escrit assajos com ‘El mundo mago’ (Ariel, 2015) i ‘Todo lo que hay que saber sobre poesía’ (Ariel, 2018). L'autora de ‘Las Maravillas’ (Anagrama, 2020) ha obtingut, entre altres guardons, el XXVI Premi Loewe a la Creació Jove, el Premi Fundació Princesa de Girona 2016, el Premi Francisco Umbral al Llibre de l'Any 2020 i la beca Leonardo per a Investigadors i Creadors Culturals 2021 de la Fundació BBVA.
Les editorials de setanta universitats i centres d’investigació espanyols es reuneixen durant els dies 18, 19 i 20 de novembre a la Universitat de València per a celebrar l’assemblea general, que en aquesta edició tindrà tres pilars fonamentals: d’una banda, la celebració d’una jornada de treball sobre “Accés a la lectura acadèmica i científica en temps de pandèmia: aliances transversals, llibres transmèdia i Big Data”; d’una altra, el lliurament dels Premis Nacionals d’Edició Universitària i, finalment, l’elecció de la nova Junta Directiva per als dos propers anys, entre altres activitats. Els actes s’iniciaren amb la roda de premsa oferida per la rectora de la Universitat de València, Maria Vicenta Mestre, que va destacar el segle de treball de l’editorial universitària “al servei del coneixement, de la divulgació, de la difusió del saber i del debat polític; i Ana Isabel González, presidenta de la Unión de Editoriales Universitarias Españolas, que va subratllar que les editorials universitàries estan preparades per afrontar el moment que viu la universitat en relació a la responsabilitat social, la connexió amb la societat, la divulgació científica i a l’accessibilitat del coneixement generat en l’entorn acadèmic. Durant els propers dies tindran lloc la resta d’activitats previstes, començant amb la inauguració de la XL Assemblea Ordinària de la UNE, el dijous 18 de novembre a les 9h al Paranimf del Centre Cultural La Nau, amb la presència també de la rectora de la UV i la presidenta de la UNE. Posteriorment es duran a terme dues conferències relacionades amb l’accés a la lectura acadèmica i científica en temps de pandèmia. La primera, al Paranimf del CC La Nau a les 9:30 h, serà a càrrec de l’historiador, especialitzat en la història del llibre, la lectura i l’edició, Roger Chartier, doctor Honoris Causa per la UV. A continuació, a l’Aula Magna, Javier Velilla, expert en brànding i comunicació i soci director de Comuniza, parlarà sobre l’edició en temps de gratificacions, algoritmes, filtres, bombolles i biaixos. La jornada serà retransmesa en directe i podrà seguir-se a través del canal de Youtube de la UNE. Aquest dia inaugural es tancarà amb el lliurament dels XXIV Premis Nacionals d’Edició Universitària a la sala Celeste de l’Hotel Barceló de València. Aquests premis són un reconeixement a les millors obres publicades per les universitats i centres d’investigació espanyols durant 2020 en dotze categories diferents. Cal destacar el premi a millor obra de divulgació científica per al llibre La mirada neandertal. Orígenes del arte visual, del catedràtic de Prehistòria de la Universitat de València Valentín Villaverde, obra editada i publicada per PUV. En la jornada del 19 de novembre, dia de celebració de l’Assemblea Ordinària i Extraordinària de la UNE, a més de l’elecció de la nova Junta Directiva, es lliurarà la medalla com a soci d’honor de la UNE a José Luis Canet, catedràtic de Literatura Espanyola per la Universitat de València i director de Publicacions de la Universitat de València de 2011 a 2019.
El 20 de novembre de 1490, la primera edició de Tirant lo Blanc, l’obra del valencià Joanot Martorell, eixia de la impremta de Nicolau Spindeler. La Biblioteca Històrica de la Universitat de València conserva un dels tres únics exemplars coneguts d’aquesta obra, tan rellevant en la literatura i cultura valencianes que, l’any 2000, la Generalitat instituïa aquesta data com el Dia del Llibre Valencià. Per tercer any consecutiu, la Biblioteca Històrica vol celebrar aquest dia amb una lectura continuada a la sala Duc de Calàbria de la Universitat de València. Enguany, l’autora triada per votació oberta ha estat Carmelina Sánchez-Cutillas, a qui, coincidint amb el centenari del seu naixement, l’Acadèmia Valenciana de la Llengua ha nomenat Escriptora de l’Any 2020-2021. Al llarg de la jornada, més de cent participants llegiran fragments de la seua cèlebre obra, ‘Matèria de Bretanya’. En el llibre, mereixedor del Premi Andròmina en 1975, l’autora recull, amb atractiva i acurada prosa poètica, els seus records d’infantesa a Altea, poc abans de la Guerra Civil. L’Acadèmia Valenciana de la Llengua ha col·laborat en aquesta activitat amb la cessió de l’exposició itinerant ‘Carmelina Sánchez-Cutillas: Des de les fronteres del silenci’, que durant l’Any Carmelina ha visitat diferents localitats. La mostra podrà ser visitada durant tot el dia. A més, la Biblioteca Històrica ha buscat accentuar una faceta de l’autora prou desconeguda, però igualment distingida: la seua passió per la història i la literatura medieval valencianes. Per a les seues investigacions sobre personatges històrics com Jaume I el Conqueridor, Pere el Cerimoniós o sant Vicent Ferrer, l’escriptora de ben segur s’envoltaria d’obres que conformen un particular «Univers Carmelina». La Biblioteca Històrica exposarà una selecció del seu fons d’aquestes obres originals, les quals també es poden trobar digitalitzades, per facilitar-ne la conservació i consulta, a la biblioteca digital SOMNI (http://somni.uv.es). El públic, a més a més, podrà contemplar l’únic exemplar conegut de l’incunable Lo somni de Joan Joan de Jaume Gassull, poeta satíric valencià, a qui Carmelina dedicà un dels seus treballs. Imprès a València per Lope de la Roca en 1497, forma part de l’exposició 100 anys fent llibres, una mostra en commemoració del centenari de Publicacions de la Universitat de València que es pot visitar a la sala Duc de Calàbria. Totes les activitats seran d’accés lliure i gratuït i tindran lloc, el pròxim 17 de novembre de 2021 a la sala Duc de Calàbria de la Biblioteca Històrica (Centre Cultural La Nau), des de les 10.30 fins a les 20.00 h. Durant la jornada, es podrà gaudir d’algunes peces musicals interpretades pels membres de l’Orquestra de la Universitat de València.
En la conferència, Ana Iris Simón parlarà sobre els seus avis, els protagonistes de la seua novel·la Feria, un relat desllenguat i directe sobre l’Espanya que ja no existeix, de «quan els xiquets viatjaven sense cadireta», explica l’autora. El llibre és un repàs als clivells de la modernitat, a més d’una invitació a tornar a mirar allò sagrat del món: la tradició, l’estirp o el territori, amb el pretext que l’única cosa que els manté vius és la memòria. La confirmació d’assistència a la conferència és necessària, per la qual cosa es prega inscripció a través d’aquest enllaç. Les conferències podran recuperar-se amb posterioritat des del Canal de YouTube del Centre Cultural La Nau de la Universitat de València. Pròximes cites: Rafa Lahuerta i Luis Landero L’escriptor Rafa Lahuerta visitarà La Nau de la Universitat de València dijous dia 4 de novembre per a presentar la seua nova novel·la Noruega (Drassana), un retrat costumista de la València de les dècades dels 80 i 90, que el mateix autor descriu com «un viatge a la soledat». El protagonista de Noruega, Albert Sanchis, conta la seua vida al voltant del Mercat Central de València  fins a convertir la ciutat «en un personatge més». El cicle continuarà el dijous 9 de desembre amb Luis Landero, escriptor de El huerto de Emerson (Tusquets), una metàfora en què l’autor «arreplega els fruits» que ha cultivat en el seu propi hort al llarg dels anys: els records del xiquet al seu poble d’Extremadura, els de l’adolescent nouvingut a Madrid o els del jove que comença a treballar, amb històries i escenes viscudes en els llibres amb la mateixa passió i avidesa que en el món real. Totes les activitats es podran consultar en la pàgina de Cultura de la Universitat de València http://ww.uv.es/cultura des d’on es podrà realitzar la inscripció gratuïta.
Publicacions de la Universitat de València (PUV) La Universitat de València celebra enguany el centenari de les seues publicacions. L’any 1921 va veure la llum la revista ‘Anales’, que donava compte de l’activitat de la Universitat, dels treballs del professorat, de les lliçons d’obertura de curs i del pressupost de gestió, entre altres informacions. Va ser la primera publicació periòdica editada amb regularitat, havia d’aparèixer cada any i requeria, per tant, l’existència d’una mínima infraestructura editorial: els orígens d’una activitat continuada que, amb el temps i una professionalització creixent, va ser l’embrió de  l’actual Servei de Publicacions. La consolidació d’aquesta incipient activitat editorial, ja després de la guerra civil, arriba amb la creació dels secretariats de publicacions i intercanvi científic que preveia la LOUE de 1943, però és a partir dels anys vuitanta del segle passat quan s’inicia una vertadera planificació editorial, amb la creació de col·leccions, la configuració d’un catàleg i la consciència de la necessitat d’una direcció editorial i de personal cada vegada més especialitzat. Escena Erasmus UV Escena Erasmus UV és un projecte escènic europeu impulsat i promogut per la Universitat de València, dirigit per la companyia teatral CRIT. Quan es va llançar el projecte la UV era la segona institució acadèmica que més estudiants d'intercanvi rebia a Espanya. Per això, es va considerar oportú crear una estructura que permetera la formació teatral dels alumnes i alumnes Erasmus en la Universitat, que possibilitara l'exhibició de les seues creacions com un símbol de l'intercanvi cultural, aprofitant les infraestructures teatrals de què disposava la UV i la seua experiència en la planificació de teatre universitari.   La seua primera edició es va celebrar en 2009 i fins a 2020 han passat per Escena més de 300 alumnes. Les gires de les obres teatrals d'Escena Erasmus formen part de l'estratègia de vertebració cultural del territori per part de la Universitat de València, com a part d'una programació cultural més enllà de les instal·lacions universitàries, en col·laboració amb altres administracions territorials.   Escena Erasmus UV ha rebut el Premi Europeu Carlemany de la Joventut, 2011; Premi Talent Jove (Levante-EMV) 2018; i Esment Especial del Patrimoni 2018 de la Lliga de l'Associació d'Ocupadors d'Arts Escèniques d'Europa. Dolores Corella Dolores Corella és cap de grup del CIBEROBN des de 2006, catedràtica de Medicina Preventiva i Salut Pública en la Facultat de Medicina de la Universitat de València des de l’any 2009 i directora de la Unitat de Recerca d’Epidemiologia Genètica i Molecular en la Universitat de València des de 1998. Va iniciar la seua carrera investigadora biomèdica a l’Institut de Recerques Citològiques de València, on va centrar els seus treballs en la genòmica aplicada a la prevenció de malalties cardiometabòliques i es va especialitzar en l'estudi de les denominades interacciones gen-ambient. Entre els factors ambientals, va destacar la dieta, i ha sigut pionera, juntament amb José María Ordovás, en el desenvolupament de la Genòmica Nutricional Ha publicat més de 325 articles en revistes internacionals de gran impacte i ha dirigit més de 20 tesis doctorals. Actualment focalitza les seues recerques en la integració d’òmiques juntament amb la nutrició i la gastronomia per a aportar una visió més holística de la salut. Miguel Ángel Sanz Alonso El doctor Miguel Ángel Sanz, qui es va llicenciar en Medicina per la Universidad de Salamanca en 1971, completà la seua formació amb el grau de Doctor per la Universitat de València en 1971. Posteriorment, va començar la seua trajectòria al servici d’Hematologia de l’Hospital La Fe, amb una carrera marcada per l’èxit obtingut en el control de la malaltia en pacients amb leucèmia mieloide crònica. En 1977 va estar nomenat cap de Secció d’Hematologia Clínica de La Fe i en 2006 cap del Servei d’Hematologia. Sanz va ser responsable del Grupo de Recerca en Hematologia i Hemoteràpia del IIS La Fe, director de l’Àrea Clínica d’Oncohematologia de l’Hospital Universitari i Politècnic La Fe, i catedràtic de Medicina a la Universitat de València, entre d’altres responsabilitats fins la seua jubilació en 2018, passant a ser investigador emèrit, membre del Patronat del IIS La Fe i professor honorari de la Universitat de València. Acadèmic de Nombre de la Reial Acadèmia de Medicina de la Comunitat Valenciana, el professor Sanz ha sigut, a més, president del Grupo Español de Transplante Hematopoyético (GETH) y és president del Grup PETHEMA, al qual dirigeix els grups de treball de leucèmia mieloide aguda i d’infeccions en pacients neutropènies. La seua activitat investigadora ha estat centrada en el desenvolupament del camp de la Hematologia, del qual és pioner en la recerca clínica de noves estratègies en el tractament de la leucèmia. Ha estat revisor de nombroses revistes mèdiques com la revista d’Hematologia i Oncologia, i ha sigut autor de més de 520 articles, més de 100 capítols de llibres i més de 1.100 comunicacions a congressos nacionals i internacionals.
El centenari de Publicacions de la Universitat de València encara la seua recta final i ho fa amb una programació d’activitats que permetran conèixer de primera mà l’evolució i el treball de l’editorial de la Universitat de València. Després de diverses taules redones i conferències en línia al llarg de 2021, el proper 28 de setembre tindrà lloc la primera de les activitats presencials d’aquest cicle, el debat “Els nous reptes de l’edició digital i en paper”, a l’Aula Magna del Centre Cultural La Nau a partir de les 19 h. Hi participaran Javier Celaya, soci fundador de Dosdoce.com i responsable de l’àrea de relacions institucionals de l’Asociación Empresarial del Libro Electrónico; Joaquín Rodríguez, escriptor, professor universitari i especialista en l'impacte de les transformacions digitals sobre l'àmbit editorial i el món del llibre i la lectura; Abelardo Linares, poeta, bibliòfil i editor a Editorial Renacimiento i Juan Pérez, editor de Publicacions de la Universitat de València. L’acte estarà coordinat per Xelo Candel Vila, doctora en Filologia Hispànica per la Universitat de València, professora de Literatura i responsable de l’Aula de Poesia de la UV. Aquesta taula redona tractarà d’analitzar el futur tant de l’edició en paper com de la digital, centrant-se especialment en els reptes que hauran d’afrontar per tal d’adaptar-se als canvis que s’estan produint en l’actualitat i als que tindran lloc en els propers anys. Si vols assistir a la taula redona a l’Aula Magna del Centre Cultural La Nau, pots inscriure’t a través del següent enllaç: https://links.uv.es/0dxLt9e A més, es podrà seguir en directe l'acte online a través de la plataforma que estarà activa uns minuts abans de l'inici de la taula redona al següent enllaç: http://mediauniweb.uv.es/digitalipaper    Per tal de conèixer més detalls sobre les properes dates dels actes i esdeveniments que Publicacions de la Universitat de València ha organitzat per celebrar els seus 100 anys, consulteu: https://puv.uv.es/centenari.
Després de més d’un any sense poder celebrar les fires més importants en el sector del llibre, aquest mes de setembre tornen a reactivar-se aquests esdeveniments que reuneixen a desenes d’editorials i llibreries per tal d’oferir al públic totes les novetats editorials sorgides durant els darrers mesos. Des del 10 de setembre, tant Madrid com Barcelona seran testimoni de l’inici d’aquests esdeveniments on Publicacions de la Universitat de València estarà present per tal de donar a conèixer les novetats més destacades publicades entre finals de 2020 i tot 2021, així com part del seu extens fons editorial. En el cas de la Feria del Libro de Madrid, que tindrà lloc del 10 al 26 de setembre en el Parque del Retiro de la capital, l’editorial de la Universitat de València estarà present en dues casetes: la de la UNE (Unión d’Editorials Universitàries Espanyoles), en la Caseta C i en la de la distribuïdora Distriforma, en la Caseta 46. En ambdós estands, el públic podrà trobar-se novetats destacades com la biografia de la pedagoga Maria Montessori i llibres clàssics com Lo que hacen los mejores profesores universitarios, del professor estatunidenc Ken Bain. Pel que fa a la Setmana del Llibre en Català, aquesta es celebrarà del 10 al 19 de setembre en el Moll de Fusta de Barcelona, recinte que ja va acollir l’edició de l’any passat degut a les restriccions i mesures sanitàries. De la mateixa manera que a Madrid, Publicacions de la Universitat de València estarà representada en dues casetes: d’una banda la de l’Associació d’Editorials del País Valencià (AEPV), al Mòdul 12 i, d’altra banda, a la caseta de la Xarxa Vives d’Universitats, al Mòdul 65. A més, durant la celebració de la Setmana, es duran a terme diversos actes de presentació de llibres de PUV: el diumenge 12 de setembre serà el torn del llibre Obvietats (o quasi) de Tobies Grimaltos, catedràtic de Filosofia per la Universitat de València i, el dilluns 13, del llibre Autoritat i autoritarisme, del psicoanalista català Miquel Bassols. Sens dubte, dues oportunitats immillorables de poder tornar a gaudir de les millors festes al voltant del món del llibre i que serviran, a més, d’antesala de la celebració de la Fira del Llibre de València, prevista del 14 al 24 d’octubre als Jardins de Vivers de València.
L’alcalde de València, Joan Ribó, i la vicepresidenta de la Diputació de València, Maria Josep Amigó, acompanyaran l’autor en un diàleg conduït per la periodista ambiental i autora el pròleg, Maria Josep Picó. L’acte tindrà lloc a l’umbracle del Jardí Botànic (Carrer de Quart, 80) i començarà a les 19 hores. ‘Del Saler al Túria’ aborda dues iniciatives ciutadanes, ‘El Saler per al poble’ i ‘El llit del Túria és nostre i el volem verd’, les quals han quedat unides en la història dels moviments ciutadans de València. El llibre compta amb el disseny i la maquetació Dídac Ballester i inclou també una intervenció plàstica de Neus Sanfèlix. En tots dos casos, gràcies a iniciatives i moviments ciutadans exemplars que van alçar la veu i es van oposar a les polítiques desenvolupistes destructores de la natura i la biodiversitat, el litoral del Saler i els jardins del Túria són  avui dos actius ambientals que ara aprecia i gaudeix la ciutadania valenciana. La perspectiva actual permet destacar no només l’èxit que obtingueren en aquells moments sinó, sobretot, allò que han comportat per al bon disseny urbà de València i el benestar de la població. Els moviments ciutadans són expressió d’idees i sentiments socials que formen part de les ciutats democràtiques i que en molts casos han sigut decisius per fer-les millors.  'Del Saler al Túria' és un llibre narrat amb una combinació singular: saviesa i coneixement de l’arquitectura i l’urbanisme, juntament amb una immensa dedicació i voluntat d’aconseguir el millor relat possible, el més documentat i el més fidel als fets. Trajectòria de l’arquitectecte Carles Dolç L’arquitecte Carles Dolç (València, 1949), fill predilecte de la ciutat de València des de 2015, va ser una de les milers de persones que participaren en els moviments ciutadans d’oposició a la destrucció del Saler i la conversió del vell llit de Túria en autopistes. Posteriorment es va integrar en les iniciatives de defensa de l’horta de València i va ser un dels fundadors de Salvem el Botànic. Amb Just Ramírez és autor del llibre Articles urbans (1999). Ha publicat diversos treballs sobre urbanística, molts dels quals referits a la ciutat de València. Ha estat col·laborador sobre temes d’urbanisme a l’edició valenciana d’El País. Publica regularment articles al diari Levante-EMV, els últims anys integrat en el Col·lectiu Terra Crítica.
L’escriptora, una de les figures més importants de la literatura italiana contemporània, parlarà sobre la seua manera d’entendre l’escriptura en el marc de la tertúlia literària, així com de les seues novel·les, obres teatrals, poemes, textos autobiogràfics i assajos, que han sigut traduïts a vint llengües. Per a assistir-hi cal inscriure-s’hi ací. Una lluitadora incansable Molt activa en la vida cultural i cívica, la major part de les obres de Dacia Maraini han sigut inspirades per les seues experiències vitals i els seus viatges a través del món. Per a ella, escriure i viatjar són formes de malaltia i de teràpia, que permeten “mirar amb distància i potser veure millor les coses”. En les seues obres és constant l’interès per les condicions de vida de les dones i els problemes de la infància. Ha rebut nombrosos i importants premis, com el Campiello (1990), l’Strega  (1999) i el Campiello a la trajectòria (2012).   Algunes de les seues obres traduïdes al castellà són ‘La larga vida de Marianna  Ucria’ (Seix Barral, 1995), ‘El tren de la última noche’ (Galaxia Gutenberg, 2012), ‘Bagheria’ (Minúscula, 2013), ‘Amor robado’ (Galaxia Gutenberg, 2013), ‘Clara de Asís. Elogio de la desobediencia’ (Altamarea 2021) i ‘Cuerpo feliz. Mujeres, revoluciones y un hijo perdido’ (Altamarea, 2019).
Coneixes el nom de la pintora que va ser fillola i deixebla de Francisco de Goya? Saps que una artista valenciana va ser nomenada acadèmica d’honor i mèrit per la Real Academia San Carlos amb només 24 anys? Aquestes són dos dels molts exemples de dones artistes espanyoles de l’època contemporània que van ser silenciades i que no van tindre la repercussió i el reconeixement artístic que mereixien pel simple fet de ser dones. El volum Olvidadas y silenciadas. Mujeres artistas en la España contemporánea, editat per Publicacions de la Universitat de València i coordinat per Rafael Gil Salinas, doctor en Història de l’Art per la Universitat de València i per Concha Lomba, catedràtica d’Història de l’Art i professora de la Universitat de Saragossa, responsable del projecte d’investigació «Mujeres artistas en España (1804-1939)», rescata la història y l’obra de moltes d’aquestes dones. El llibre, que parteix del curs impartit a la Universitat d’Estiu de Gandia (UV), coordinat pel mateix Rafael Gil i per Ester Alba, doctora en Història de l’Art, Patrimoni i Autenticació Artística per la Universitat de València i vicerectora de Cultura i Esports, basat a la seua vegada en el projecte de la professora Concha Lomba, pretén contribuir a la visibilitat de les dones artistes de l’Espanya contemporània, molt sovint silenciades i oblidades per un relat de la història de l’art molt allunyat de la realitat. En els diferents capítols de l’obra, elaborats per diversos professors d’universitats espanyoles, es destaquen les històries personals i trajectòries professionals d’artistes com Rosario Weiss, deixebla de Francisco de Goya i acadèmica de mèrit de la Real Academia de Bellas Artes de Madrid; Lluïsa Vidal, pintora catalana i activista que va formar part del Comité Femení Pacifista de Catalunya; o Margarita Arosa, pintora amb doble nacionalitat hispano-francesa que va ser una de les fundadores de la Union des Femmes Peintres et Sculpteurs i també membre de la Société des Artistes Français. En definitiva, el llibre tracta de posar en valor l’obra de totes aquestes artistes que no van tindre el reconeixement que mereixien en la seua època i , alhora, de canviar el relat de la història per a traure a la llum les obres i les vides de totes aquestes dones. Si vols saber més sobre aquesta publicació, visita https://links.uv.es/AX11zyd.
En aquest acte, que s'inscriu en la programació de l'Aula de Poesia de la Universitat de València, hi intervindran Axel Toribio, secretari de la Comunitat Bahà'í de València; Rafael Montsó Giménez, president del Centre UNESCO València; Manuel Borrás, editor de Pre-Textos, les dues traductores, Ryma Sheermohammadi i Amaya Blanco; i la responsable de l'Aula de Poesia de la Universitat, Xelo Candel, que moderarà el debat. Per a assistir a l'acte es requereix inscripció a través d'aquest enllaç. Poemas enjaulados és una obra que sorgeix de la necessitat de l'autora d'expressar-se després d'una dècada de la seua vida empresonada per les seues creences. El 2017, Mahvash Sábet va obtenir el premi Pen International, un guardó que atorga PEN Internacional Club Espanyol, organització que defensa la llibertat d'expressió d'escriptors en risc i fan costat als qui han patit exili o empresonament. Després de la traducció a l'anglès realitzada per Bahiyyih Nakhjavani amb el títol Prison Poems, l'editorial Pre-Textos acaba de publicar la traducción del farsi a l'espanyol a càrrec d'Amaya Blanco i Ryma Sheermohammadi. Lectura de poemes a càrrec d'estudiants com a cloenda del curs  L'última activitat d'aquest curs de l'Aula Poesia de la Universitat de València és una lectura de poemes a càrrec d'estudiants. Serà el 15 de juny, a les 19 hores, al Claustre de la Universitat de València, al Centre Cultural La Nau. L'acte, que porta per títol ‘Vers lliure’, està organitzat per Carla Juárez, estudianta del grau en Estudis Hispànics, i hi participaran estudiants de diferents facultats de la Universitat de València : Miguel Arche López, Iuliana S. Apostu, Fabiola Berenice Flores Pérez, Marc Caballer Galcerà, Irene Castelló García, Antonio Díaz Mola, Martina Gil, Alicia Luz, Pepe Llopis, Beatriz Marrodán Verdeguer, Elsa Moreno, Jose Navarro, Sara Olivas, Jorge Pérez Cebrián y Clara Romany Castellano. Per confirmar assistència a través d’aquest enllaç.
Antonio Praena (Purullena, Granada, 1973) vertebra ‘Los cuerpos de Cristo’ en relats sobre l'alteritat, comptats des de diferents enfocaments. A més, la mort del seu millor amic durant la pandèmia, li fa reflexionar sobre la mort i les absències amb una mirada que va del realista al transcendental. Per al poeta, viure i agrair són el mateix. I la poesia, la manera de fer-los llenguatge, existència parlada. Més enllà d'una poètica de l'alteritat, aquest llibre conjumina vida i veu en una trobada còsmica que abraça l'infinit cada vegada que entreguem el cor a un ésser humà en la seua quotidianitat més humil. Establit des de fa dècades a València, Antonio Praena és també professor de Dogma i Estètica en la Facultat de Teologia de València. Com a escriptor ha publicat els llibres ‘Humo verde’, ‘Poemas para mi hermana’, ‘Actos de amor’, ‘Yo he querido ser grúa muchas veces’ i ‘Historia de un alma’. Per les seues obres ha rebut, entre altres, els premis Jaime Gil de Biedma, Tiflos, José Hierro, el de la Crítica Andalusa i el Valencià de la Crítica. Així com l'accèssit al II certamen de poesia Iberoamericana Víctor Jara i al Premi Adonais. Amb el seu últim poemari, ‘Los cuerpos de Cristo’ va aconseguir el XIX Premio Emilio Alarcos que atorga el Principat d'Astúries.
L'entrada a la conferència, que va tenir lloc e l’Aula Magna, és lliure i limitada a la capacitat de la sala. Per a complir amb les condicions sanitàries exigides per la Covid-19, les places van ser molt restringides i les inscripcions es van realitzar a través d’aquest enllaç. Les conferències podran recuperar-se amb posterioritat des del Canal MediaUni i el Canal YouTube del Centre Cultural La Nau. La autora descriu la novel·la com “un thriller medieval”. El duc d'Aquitània —la regió més cobejada de França— apareix mort en Compostela. El cos queda de color blau i amb la marca de la «àguila de sang», una ancestral tortura normanda. La seua filla Eleanor decideix venjar-se i per a això es casa amb el fill del qual creu el seu assassí: Luy VI el Gordo, rei de França. Però el propi rei mor durant les noces en idèntiques circumstàncies. Eleanor i Luy VII intentaran esbrinar, juntament amb els gats aquitans —els èpics espies dels ducs—, qui vol als inexperts reis en el tron. Dècades abans de la mort del duc d'Aquitània, un xiquet sense nom és abandonat en un bosc per les seues cinc mares. Potser un monstre, o tal vegada un sant, el xicotet supervivent acabarà convertint-se en un dels homes més excepcionals de l'edat mitjana europea. Eva García Sáenz de Urturi (Vitòria) va publicar en 2012 la seua primera novel·la, ‘La saga de los longevos’, que es va convertir en un èxit de crítica i vendes. En 2014 va veure la llum el segon lliurament de la saga, ‘Los hijos de Adán’, i també la novel·la històrica ‘Pasaje e a Tahití’. En 2016 publica ‘El silencio de la ciudad blanca’, un thriller ambientat a la seua ciutat natal que ha gaudit d'un gran acolliment al nostre país i ha sigut traduït a més d'una vintena d'idiomes, copant la llista dels més venuts en països com Alemanya, Polònia, Mèxic, l'Argentina o el Brasil. També va ser objecte d'una adaptació cinematogràfica que va veure la llum en 2019. Amb ‘El silencio de la ciudad blanca’ va arrancar una trilogia de la qual ‘Los ritos del agua’ va ser el segon lliurament i ‘Los señores del tiempo’ la tercera i el desenllaç de la ‘Trilogia de la Ciudad Blanca’. Amb ella ha arribat a més d'un milió de lectors. Ha sigut guardonada amb prestigiosos premis, com el Llibre de Ficció de l'Any en 2018 i The Golden Bullet a la millor novel·la negra estrangera de 2019.
El jurat estava presidit per María Teresa Espasa, i format per Arantxa Esteban, Raquel Lanseros, Blas Muñoz Pizarro, Elena Torres, com a vocals, i per la professora de la Universitat de València Elia Saneleuterio com a secretària. Per unanimitat s’ha concedit el premi a l’obra titulada Agua nueva, de José Antonio Olmedo López-Amor, qui signa els seus llibres de poesia amb el pseudònim Heberto de Sysmo. Olmedo (València, 1977) és escriptor, crític literari, editor i codirector de la revista literària Crátera. Ha publicat els llibres de poesia Luces de antimonio (2011), El testamento de la rosa (2014), La soledad encendida (2015), La flor de la vida (2016), Maldito y bienamado bibelot (2017), Nubes rojizas (2019) i Actos sucesivos’(2020). També és autor dels llibres d’assaig i crítica Polifonía de lo inmanente’ (2017) i ‘El pájaro a la rama’ (2020). El jurat considera que ‘Agua nueva’ mereix aquest premi pel seu gran domini de la forma i sentit del ritme al servei d’un poderós llenguatge simbòlic, capaç de transcendir l’experiència individual en cantar la fusió de la naturalesa amb l’home en la paraula, en el silenci i en l’amor. Es tracta d’uns poemes ben construïts, que conviden a la reflexió existencial alhora que ofereixen una harmonia estètica que els dota d’elegància i profunditat. Com a premi, l’obra guanyadora serà publicada en paper pel segell editorial Lastura Ediciones i a l’autor li seran entregats cinquanta exemplars, a més d’una pintura de José Manaut, realitzada a París (1921) i cedida pel Museu Manaut per a aquest premi. L’acte de lliurament encara no té data confirmada.
En la conferència, Bárbara Blasco hi va parlar sobre Virginia, la protagonista de la seua novel·la Dicen los síntomas, qui ha de lluitar amb aspectes com els lligams familiars, la malaltia, la soledat i l'amor mentre té cura del seu pare malalt a l’hospital. Uns temes que s'entrellacen per crear una novel·la d'escriptura torbadora i un excel·lent retrat generacional amb un inesperat final. “Alguns poden considerar Virginia com una hipocondríaca, però és només una persona a la qual interessa la malaltia com una forma d’entendre el món”, explica l'autora. Les conferències es poden recuperar posteriorment des del Canal MediaUni i el Canal YouTube del Centre Cultural La Nau. Periodisme i literatura Com a escriptora, Bárbara Blasco ja té diverses obres publicades, entre les quals destaca Dicen los síntomas (2020), Premi Tusquets Editores de novel·la 2020, però també Suerte (2015) i La memoria del alambre (2018) amb l'editorial Contrabando. Pel que fa al periodisme, l'autora col·labora habitualment a Valencia Plaza i imparteix classes al Taller d'Escriptura Creativa de Fuentetaja i a la Biblioteca d'Exposició. L'escriptora també ha estudiat direcció cinematogràfica al Centre d’Estudis Cinematogràfics de Catalunya i guió de cinema a l'Escuela de Cine de San Antonio de los Baños, Cuba. Uns estudis que se sumen a la seua llicenciatura en Periodisme.
Per commemorar aquesta doble celebració, l'Aula de Poesia ha volgut dedicar-li un homenatge amb aquest vídeo en què participen els poetes María Victoria Atencia, José María Álvarez, Carlos Marzal, José Saborit, Vicente Gallego, Lola Mascarell, Juan Vicente Piqueras i Juan Pablo Zapater; el crític i catedràtic de la Università degli Studi di Bergamo Gabriele Morelli i l'editor de Renacimiento Abelardo Linares. El vídeo està coordinat i editat per la professora del Departament de Filologia Espanyola Xelo Candel Vila, nova responsable de l'Aula de Poesia, i per la becària de col·laboració del mateix departament i directora de la revista universitària Parnaso, Carla Juárez Pinto. El vídeo es pot visualitzar a través del Canal YouTube del Centre Cultural La Nau de la Universitat de València, en concret a través d’aquest enllaç. Francisco Brines Bañó és un dels poetes espanyols més rellevants i un dels màxims representants de la coneguda com ‘Generació del 50’. És acadèmic de la Real Academia Española i ha obtingut, entre altres, els guardons següents: Premio Adonáis (1959), Premio Nacional de la Crítica (1966), Premi de les Lletres Valencianes (1967), Premio Nacional de Poesía (1987), Premio Nacional de las Letras Españolas (1997), Premio Fastenrath de la Real Academia Española (1997), Premio Reina Sofía de Poesía Iberoamericana (2010), Premio Miguel de Cervantes (2020). El 2019 se li va concedir l'Alta Distinció de la Generalitat Valenciana. Xelo Candel, directora de l'Aula de Poesia de la Universitat de València  Xelo Candel Vila, professora del Departament de Filologia Espanyola de la Universitat de València, ha sigut nomenada nova directora acadèmica de l'Aula de Poesia de la Universitat de València. Es tracta d'una iniciativa promoguda pel Vicerectorat de Cultura i Esport, a través del Servei de Cultura Universitària, per incentivar la difusió i l'estudi de la poesia. El Vicerectorat de Cultura i Esport va reprendre l'Aula de Poesia cap a final del mes de març amb el propòsit de fomentar  la lectura i difusió dels estudis sobre poesia des d'una perspectiva crítica a través de conferències, col·loquis amb autors, presentacions de llibres, taules redones, premis de poesia i seminaris dedicats a la recerca i la transferència. L'Aula tindrà també activitats de caràcter formatiu per a estudiants, com ara tallers o cursos d'escriptura, o la creació del cicle ‘Vers Lliure’, pensat perquè els joves poetes universitaris tinguen un lloc on discutir sobre els seus projectes i exposar les seues creacions. La seua directora acadèmica, Xelo Candel Vila, explica que la Universitat és part de la ciutat i que, per això, “l'Aula de Poesia pretén ser un espai de trobada oberta a la societat on no solament participen estudiants, professors o investigadors, sinó que també puga servir com a espai de debat cultural plural i crític”. Xelo Candel Vila és professora titular al Departament de Literatura Espanyola de la Universitat de València. Ha impartit seminaris i conferències en diverses universitats internacionals com Texas State University, Università degli Studi di Bergamo, Universitatea Stefan cel Mare, Postdam Univertität, Universidad de Mar del Plata, Instituto Cervantes de São Paolo de Brasil, Kentucky University, Mary Washington, Montclair University, Ohio University o Bucknell University. Entre altres, ha editat els llibres: Los Sesenta. Revista literaria. México, 1964-1965; Epistolario entre Max Aub y Vicente Aleixandre; El libro de las baladas y Romances de colorido de Luis Rosales; Luis Rosales. El contenido del corazón; El romántico ilustrado. Imágenes de Luis García Montero; De lo vivo a lo pintado. La poética realista de Max Aub en el ámbito de la Modernidad literaria; Luis Rosales después de Luis Rosales; La casa encendida;  Versiones y Subversiones y Diario de Djelfa de Max Aub. Como poeta ha publicado Los comediantes (1993), A destiempo (2003), Premio Miguel Labordeta, La arena (2009), Hueco. Mundo solo (2013), Premio de la Crítica Valenciana el 2014, i Mientras las nubes arden (2018).
L'acte va comptar amb la participació de Rosa Pérez, consellera de Participació, Transparència, Cooperació i Qualitat Democràtica de la Generalitat; Jaume Durà, codirector del documental i coordinador jurídic i d'incidència política de CEAR-PV; Javier Navarro, responsable de l'Aula d'Història i Memòria Democràtica de la Universitat de València, així com els codirectors i protagonistes de l'obra. Les entrades estan exhaurides. ‘Encontres d'Exili II’ és un documental sobre i amb persones exiliades, refugiades i represaliades d'ahir i de l’actualitat. Dirigit per Adrián Caballero, Jaume Durà, José Gayà i Jorge Ramos, està protagonitzat per persones majors que van viure la repressió i l'exili per la victòria franquista (com Tina, filla de Carmen Cuesta –‘la 14ª rosa’ de les 13 Roses– i militant antifranquista que va patir la repressió en l'última etapa de la dictadura; Carme, que va haver de migrar a França durant el franquisme; Àngela, filla de migrants a Algèria; o Josefina, que va viure diversos exilis en diferents països d'Europa i d'Amèrica després d'haver hagut d'abandonar l'Espanya franquista) i per persones més joves que han patit recentment situacions similars en tres continents (com Alba Teresa, que va escapar de la repressió paramilitar a Colòmbia; Mem, amb una situació similar com a kurd a Rojava, part del Kurdistan a Síria; Fatma, refugiada sahrauí; Sainabou, que va haver d'escapar de la mutilació genital femenina i d'un matrimoni forçat a Gàmbia; Conan, que va fugir de la guerra a Costa d’Ívori i va haver de pujar a una pastera; o Elisama i Michelle, que va abordar la Brasil de Bolsonaro per la seua identitat LGTBI). En el documental, moltes d'aquestes persones intercanvien unes trobades molt simbòliques adonant-se com el passat de guerra, exili i dictadura viscut ací és el present de molts altres territoris de persones que ara han de refugiar-se al País Valencià. Segons els responsables d’aquest projecte “es vol posar en diàleg i contribuir al (re)coneixement de totes aquestes persones i fenòmens, perquè és clau per a fomentar una cultura de pau, de solidaritat, de Drets Humans, de veritat, de justícia i de reparació”. ‘Encontres d'Exili II’ forma part d'un projecte més ample articulat en el web https://encontresdexili.org/,  on es pot trobar la primera part del documental, totes les entrevistes íntegres, un mapa interactiu de l'exili, biografies de dones exiliades i altres materials didàctics.
L’acte, va comptar amb les intervencions d'Alejandro Valiño, catedràtic de Dret Romà de la Universitat de València, la responsable de l'Aula de Literatura de la Universitat de València, la catedràtica Cristina García Pascual i la vicerectora de Cultura i Esport, Ester Alba. Santiago Posteguillo és llicenciat i doctor europeu en Filologia Anglesa per la Universitat de València, professor titular a la Universitat Jaume I de Castelló i ha sigut professor convidat pel Sidney Sussex College de la Universitat de Cambridge. Ha estudiat Lingüística i Literatura a les universitats d'Edimburg, de Lancaster i Politècnic Central de Londres, i ha cursat literatura creativa a la Universitat de Denison a Ohio (Estats Units). Entre altres reconeixements, ha sigut guardonat per la Setmana de Novel·la Històrica de Cartagena, amb el premi Barcino de novel·la de l'Ajuntament de Barcelona, el Premi de les Lletres Valencianes, el Premi Ivanhoe de Novel·la Històrica i el Premi Planeta. Aquesta presentació va generar gran expectació i les entrades per a l'acte presencial estaven esgotades dies abans de la presentació. La conferència es podrà recuperar posteriorment des del Canal MediaUni i el Canal YouTube del Centre Cultural La Nau.
En la conferència, amb el títol El oficio de escribir: aventura y conjetura, Felipe Benítez Reyes va fer un repàs, tant crític com anecdòtic, de la seua ja dilatada experiència d’escriptor i mostrarà els seus recursos per a fer una obra i les claus estilístiques que regeixen els seus processos creatius. La conferència es va retransmetre per la plataforma Blackboard collaborate. La inscripció per a veure-la es va fer en aquest enllaç. Tant aquest com altres actes es podran veure després pel canal YouTube del Centre Cultural la Nau, de la Universitat de València. Un autor multidisciplinari Escriptor i poeta, Felipe Benítez Reyes (Rota, Cadis, 1960), és autor d’una obra versàtil que comprén poesia, novel·les, relats, assajos i articles d’opinió. Entre les seues novel·les, traduïdes a diferents idiomes, destaquen El novio del mundo, El pensamiento de los monstruos, El azar y viceversa i Mercado de espejismos, amb la qual va guanyar el premi Nadal. La seua poesia, que escrigué entre 1978 i 2008, ha estat recopilada en el volum Libro de poemas, al qual han seguit Las identidades i Ya la sombra. Els seus tres primers conjunts de relats estan reunits en Oficios estelares. Després d’aquest volum ha publicat un almanac d’històries, titulat Cada cual y lo extraño, i el laboratori de procediments narratius Por regiones fingidas. Ha guanyat el premi de la crítica, el premi Ateneu de Sevilla de novel·la, el premi de la Fundación Loewe de poesia i el premi nacional de literatura, entre altres. Ha traduït T. S. Eliot, Francis Scott Fitzgerald i Vladimir Nabokov.
Mujer, aparta de mí ese smartphone és un llibre sobre la destrucció de l’amor i la seua reconstrucció en temps de terminals telefònics sofisticats i virus ximples que ens maten. Un llibre d’un matrimoni que es trenca, tenint com a escenari i gallet el model gràcil de l’últim telèfon intel·ligent per a gent comuna. No és un manual d’instruccions, però sí un text d’alerta sobre l’amor i la seua cura. Gley Coro Montanet va obtenir el premi de novel·la de la Unión de Escritores y Artistas de Cuba (UNEAC) en 2006 i el premi de la Crítica Literària en 2017. És autora dels poemaris Esperando al guardabosques (Loynaz, 2006) y Jaulas (Letras Cubanas, 2010), així com de la novel·la: La burbuja (Unión, 2007). Des de 2009 resideix a Espanya, on ha publicat Lejos de Casa (Memoria lírica del problema cubano) (Cristal de Agua, 2018), Mujer, aparta de mí ese smartphone. Poesía con emojis y Cien días en cuarentena. Poemas sobre el coronavirus (Gata Encerrada, 2020). Poesies, contes i textos seus han sigut inclosos en importants antologies i revistes cubanes i espanyoles. L’accés a la conferència en línia és gratuït, a través de la plataforma Blackboard Collaborate. Per a poder assistir-hi caldrà emplenar un registre previ en aquest enllaç. La conferència podrà recuperar-se després des del Canal YouTube del Centre Cultural La Nau de la Universitat de València.
L’any 2021 constituirà un any especial per a Publicacions de la Universitat de València, ja que serà quan tinga lloc la vertadera celebració del centenari del segell editorial de la Universitat de València. I és que, malgrat la incertesa generada per la situació de pandèmia global que encara vivim, les ganes de poder commemorar una fita històrica com és complir 100 anys han tingut encara més pes. Les celebracions del centenari de Publicacions de la Universitat de València s’enceten aquest mateix mes de gener, amb l’inici del cicle de conferències ‘100 anys fent llibres’, que reunirà, durant tot el 2021, veus reconegudes de diferents àmbits acadèmics i divulgatius que remarcaran la importància del treball d’edició universitària en diversos àmbits, tasca a la qual s’ha dedicat Publicacions de la Universitat de València al llarg de la seua història. L’inici d’aquest cicle de conferències es realitzà el dimarts 19 de gener de 2021, amb la celebració de la taula rodona 'Divulgació científica i edició universitària', que comptà amb la coordinació de Carolina Moreno, catedràtica de Periodisme per la Universitat de València, i amb la participació de Deborah García Bello, química i comunicadora científica, i Clara Grima Ruiz, doctora en Matemàtiques per la Universitat de Sevilla i divulgadora. L’acte es pogué seguir en directe i ara és  possible consultar-lo als diferents canals i xarxes socials de PUV i de la Universitat. El cicle continua el 23 de febrer amb la conferència “La dona als llibres de text”, a càrrec d’Ana López Navajas, investigadora i professora de Llengua i Literatura a la Universitat de València, mentre que el 27 d’abril es celebrarà una nova taula rodona de “Creació literària i comunicació científica”, amb la coordinació de Carme Gregori i la participació de Carme Riera i Martí Domínguez. Aquest cicle de conferències s’allargarà fins el mes de novembre, data de celebració de l’assemblea general de la Unió d’Editorials Universitàries Espanyoles, la qual tindrà la Universitat de València com a seu aquest any. Aquestes conferències, a més, es combinaran amb altres actes i celebracions que posaran en valor els 100 anys d’edició universitària a la Universitat de València a càrrec de PUV.
En Nosotros, que quisimos tanto a Atticus Finch. De las raíces del supremacismo, al Black Lives Matter, Javier de Lucas examina les profundes arrels del racisme en la societat nord-americana així com els moviments que han reivindicat la fi de la discriminació. Cinema, literatura i dret s’uneixen en aquest assaig per a il·luminar les circumstàncies del nostre present des d’una mirada a un passat no tan llunyà. De Lucas s’aproxima a la figura d’Atticus  Finch, personatge de la novel·la de N.H Lee Matar un rossinyol i la pel·lícula de R.Mulligan del mateix títol, com a home de Dret i com a demòcrata ‘jeffersonià’. Això li permet entrar en el debat sobre el deute històric de l’experiment democràtic nord-americà de 1776 amb l’esclavitud i després amb el racisme, el supremacisme i el segregacionisme, el lema del qual -separate but equal-, sembla continuar vigent en molts aspectes, pel que fa a la població afroamericana, però ara també, per exemple, respecte als llatins. En la conferència l’autor també va tractar altres temes inclosos en la novel·la, com el moviment pels drets civils i la figura de Martin Luther King, les manifestacions contra la violència policial protagonitzades pel moviment Black Lives Matter o la fi de l’administració del president Donald Trump, a qui de Lucas considera un exemple palès d’aquestes taques del racisme i el supremacisme que “embruten profundament tants països, però per descomptat de forma molt assenyalada la societat nord-americana”. L’entrada a la conferència, que va tenir lloc a la Sala Matilde Salvador, va ser lliure i limitada a la capacitat de la sala. Per a complir amb les condicions sanitàries exigides per la covid-19, les places van ser molt restringides, per la qual cosa es va pregar que la inscripció la formalitzen únicament les persones que estigueren segures de poder assistir a través d’aquest enllaç. Les conferències van poder recuperar-se amb posterioritat des del Canal MediaUni i el Canal YouTube del Centre Cultural La Nau. Catedràtic de Filosofia del Dret i Filosofía Política a la Universitat de València i senador per València, Javier de Lucas ha publicat més de dos-cents treballs (entre llibres i articles) en revistes espanyoles i estrangeres especialitzades. Els seus temes més recurrents són els problemes de teoria i filosofia del dret i drets humans i també de filosofia política i de crítica legislativa, en particular sobre l’obediència a la llei, la legitimitat, la interpretació i argumentació jurídiques, la ciutadania, l’objecció de consciència i la insubmissió, així com els problemes jurídics relacionats amb els drets de les minories, el multiculturalisme, la globalització, la solidaritat, el voluntariat, el racisme i la xenofòbia. Javier de Lucas va ser el fundador i primer director de l’Institut de Drets Humans de la Universitat de València, el president de CEAR (Comissió Espanyola d’Ajuda al Refugiat) entre 2008 i 2009, i membre de la Comissió de Seguiment del Pla nacional de drets humans entre 2009 i 2012. També va ser director del Col·legi d’Espanya en París des de 2005 a 2012. Per designació de la directora general de la UNESCO, des de juliol de 2011 és membre de la UNESCO HPSD (High Panell Science, Technology and Innovation for Development), compost per 24 acadèmics de tot el món. Així com membre de consells científics de nombrosos instituts d’investigació i de revistes científiques especialitzades nacionals i internacionals i membre del consell de redacció de l’edició espanyola de Le Monde Diplomatique i del consell científic d’ATTAC.
L’assemblea de la UNE (Unión de Editoriales Universitarias Españolas) es va reunir el 16 de desembre, de manera telemàtica, amb la participació de 70 editorials de tota Espanya, inclosa Publicacions de la Universitat de València, entitat representada en aquesta assemblea per la directora, Teresa Ferrer, i la cap d’edició, Maite Simón. En aquesta XXXIX edició, a més de conèixer amb detall els treballs realitzats en cadascuna de les àrees, l’assemblea va exposar els nous projectes per a 2021, entre els que destaquen la participació de la UNE en la Mesa Sectorial del Llibre constituïda pel Ministeri de Cultura i Esport per a l’intercanvi i la reflexió en el sector, la col·laboració en la primera cartografia de l’edició universitària iberoamericana i l’organització de les X Jornades Digitals del Llibre Electrònic. Un dels punts destacats de l’Assemblea, i en el que la Universitat de València, sòcia fundadora de la UNE, va ser protagonista, va ser el nomenament de José Luis Canet, director de Publicacions de la Universitat de València entre 2011 i 2020, com a soci d’honor de la UNE.  Durant el període que va estar al front de PUV, José Luis Canet, catedràtic de Literatura Espanyola per la Universitat de València, va mantenir la participació i va reforçar el vincle entre l’editorial de la UV i la UNE, amb iniciatives pioneres com el préstec electrònic del fons editorial, al que, posteriorment, s’han sumat la resta d’editorials universitàries espanyoles. D’altra banda, fou el propi José Luis Canet, amb el recolzament de tot l’equip de PUV i del vicerectorat de Cultura i Esports, responsable de l’editorial, qui va presentar a la UNE l’oferiment de la Universitat de València com seu amfitriona per a la celebració de l’Assemblea General de la UNE, dins del marc dels actes de celebració del centenari de l’editorial universitària, que deuria haver-se celebrat el passat 20 de novembre però que, amb la situació sanitària, va haver d’ajornar-se i realitzar-se de manera telemàtica. No obstant, altre dels acords aprovats per la UNE va ser mantenir la Universitat de València como la seu de l’Assemblea General de la UNE per al proper mes de novembre de 2021, una fita que, si les circumstàncies ho permeten, serà el colofó als actes de celebració del centenari de Publicacions de la Universitat de València, també amb la cerimònia de concessió dels Premis Nacionals d’Edició Universitària.
El mal de Corcira pertany a una de les seues sèries policíaques més conegudes, protagonitzada per dos dels seus personatges més recurrents, Bevilacqua i Chamorro, els quals s'hauran d'enfrontar a la mort d'un home de mitjana edat que apareix nu i brutalment assassinat en una platja solitària de Formentera. Segons diversos testimoniatges arreplegats per la Guàrdia Civil de les illes, els dies previs se l’havia vist en companyia de diferents joves en locals d'ambient gai d'Eivissa. Quan els caps criden a Bevilacqua  perquè s'ocupe de la investigació i l’informen sobre la peculiaritat del mort, un ciutadà basc condemnat per col·laboració amb ETA, el sotstinent comprendrà que no és un cas més. En la conferència, l'autor tractarà el procés creador a partir de la seua pròpia experiència en la construcció de la novel·la El mal de Corcira i de la investigació sobre la lluita antiterrorista. L'escriptor explicarà què ha significat per a ell aquesta novel·la, la qual ha servit per a expandir l'univers del seu personatge més recurrent: Bevilacqua. L'entrada a la conferència és lliure i limitada a la capacitat de la sala. Per a complir les condicions sanitàries exigides per la COVID-19, les places són molt restringides, per la qual cosa es prega que la inscripció la formalitzen únicament les persones que estiguen segures de poder assistir-hi a través d'aquest enllaç. Les conferències podran recuperar-se amb posterioritat des del Canal MediaUni i el Canal YouTube del Centre Cultural La Nau. Del dret a la literatura Assagista i novel·lista, Lorenzo Silva ha publicat més de cinquanta obres i rebut nombrosos premis. L'any 2000 va guanyar el Premi Nadal amb El alquimista impaciente, el 2004 el Premi Primavera de novel·la per Carta blanca i l'any 2012 va obtenir el Premi Planeta amb La marca del meridiano. Lorenzo Silva es va llicenciar en Dret a la Universitat Complutense; tanmateix, el seu camí sempre va ser un altre. Des que va iniciar la seua dedicació a la literatura ha escrit centenars de relats, articles i assajos literaris i històrics, diversos llibres de poesia, una obra dramàtica, un parell de llibres de viatges i més de trenta novel·les. Com a guionista de cinema, ha escrit al costat de Manuel Martín Cuenca l'adaptació a la pantalla gran de la novel·la La flaqueza del bolchevique, per la qual tots dos van ser nominats al Goya al millor guió adaptat en 2004. També ha escrit, al costat de Manu Horrillo i Felipe Vega, el guió del llargmetratge documental Rif, 1921. Una historia olvidada, junt amb Antonio Onetti el de la pel·lícula per a televisió 20-N. Los últimos días de Franco, distingida com a millor TV Movie de l'any amb el Premi de l'Acadèmia de les Ciències i les Arts de la Televisió en 2009. També col·labora en premsa i revistes amb reportatges, articles literaris, de viatges i d'opinió. Com a comentarista radiofònic, ha col·laborat en diversos programes de RNE, la SER, la COPE i ABC Punto Radio. En l'actualitat pot continuar gaudint de l'ensenyament com a professor convidat a la Universitat de Navarra i en els tallers de narrativa que ha realitzat en diverses escoles i institucions. Des de 2008 és comissari de Getafe Negro, Festival de novela policíaca de Madrid. I en 2009 i 2011 va comissariar, junt amb Ramón Díaz Eterovic, Santiago Negro, el festival de novel·la negra de Santiago de Xile.
El dia inaugural es va presentar ‘Mestres valencianes republicanes’, de la professora de la Universitat de València M.ª Carmen Agulló. Un llibre que conta la història i l’experiència de quatre mestres i una normalista, compromeses amb la política educativa republicana, que van treballar durant anys a les comarques valencianes. Acompanyaven l’autora Blanca Juan, coautora del llibre Mestres de mestres, i Adela Costa, mestra de l’Escola Normal de Mestres de València, en una presentació en què el paper de les dones en l’evolució de l’educació va ser protagonista. Aquest llibre, a més, ha destacat en aquesta edició situant-se entre els 10 llibres més venuts durant tota la fira. El mateix dia es va realitzar el lliurament del Premi a la Trajectòria Editorial a Publicacions de la Universitat de València en l’any del seu centenari, un guardó atorgat per la Fundació Full i que va rebre Teresa Ferrer, que va destacar la missió de PUV d’obrir-se a la realitat social, tractant d’eixir al pas de les preocupacions dels conciutadans i acostant la investigació i la divulgació de qualitat als seus interessos. Els Premis Plaça del Llibre 2020 també van reconèixer el dramaturg Manuel Molins, amb el Premi a la Trajectòria Literària i la cantautora Eva Dénia amb el Premi Difusió. En la segona jornada, Publicacions de la Universitat de València va presentar ‘Els arbres de Berkeley’, del filòsof, poeta i assagista valencià Antoni Defez, que va estar acompanyat per Vicente Sanfélix, catedràtic de la Universitat de València. En aquesta obra, la número 50 de la col·lecció ‘Assaig’, l’autor enfoca l’anàlisi en un problema filosòfic clàssic, el de com assegurar que existeix un món extern a la nostra ment, amb derivacions en Hobbes, Descartes, Locke, Hume o Berkeley. L’últim dels actes en què PUV va estar present va ser en les converses organitzades entre sis dones que formen part d’editorials del País Valencià, on va participar Maite Simón, cap d’edició de Publicacions de la Universitat de València, juntament amb Carme Pinyana, del Servei de Comunicació i Publicacions de la Universitat Jaume I de Castelló, que van reflexionar al voltant de l’edició universitària i de la importància que aquest tipus d’edició aporta al sector del llibre. Entre els llibres més destacats que el públic va poder trobar a l’estand de Publicacions de la Universitat de València hi hagué ‘Els parlars valencians’, de Vicent Beltran i Carles Segura-Llopes, que ja va per la 3a edició, ‘La ciència a taula’, un monogràfic de la revista Mètode que conté un compendi d’articles de Fernando Sapiña, i que va ser guardonat amb el premi al ‘Millor llibre de ciències naturals i aplicades’ dels Premis Joan Lluís Vives a l'edició universitària, o el llibre de dret ‘Llengua i estat’, de Vicenta Tasa Fuster que reflexiona sobre la diversitat lingüística a l’Estat espanyol.
L’entrada a la conferència va ser lliure i limitada a la capacitat de la sala. Per a complir amb les condicions sanitàries exigides per la Covid-19, les places van ser molt restringides, per la qual cosa es va pregar que la inscripció la formalitzen únicament les persones que estiguen segures de poder assistir a través d’aquest enllaç. Les conferències van poder recuperar-se amb posterioritat des del Canal MediaUni i el Canal YouTube del Centre Cultural La Nau.
El premi serà lliurat aquest dimecres 28 d’octubre a les 20:40 hores, una vegada realitzat el passeig inaugural. El Premi a la Trajectòria Editorial està concedit per la Fundació per al Foment de Llibre i la Lectura, formada per totes les associacions que treballen en el sector del llibre al País Valencià. Aquest guardó reconeix la tasca de difusió del Servei de Publicacions de la Universitat de València, que ha treballat sempre per transmetre la producció científica i intel·lectual generada en la Universitat de València, sense oblidar la producció i l’edició d’obres rellevants d’autors d’altres universitats o països a través de traduccions o l’acceptació de propostes editorials. Publicacions de la Universitat de València recollirà el testimoni de Rosa Serrano, mestra i cofundadora de l’Escola Gavina, editora de Tàndem Edicions i editora de l’escriptor Enric Valor, que va ser guardonada amb el Premi a la Trajectòria Editorial en l’edició de 2019. La Plaça del Llibre, a més, servirà perquè Publicacions de la Universitat de València presente dues de les seues novetats editorials d’aquest 2020: ‘Mestres valencianes republicanes’, de la professora de la Universitat de València M. Carmen Agulló i ‘Els arbres de Berkeley’, del professor de la Universitat de Girona Antoni Defez.  També dins de les activitats de la Plaça, hi haurà la participació de Maite Simón, editora de Publicacions de la Universitat de València, en una conversa amb Carme Pinyana, del Servei de Comunicació i Publicacions de la Universitat Jaume I, que posaran de relleu la importància de la tasca de l’edició universitària i que servirà per donar veu a altres dones editores del País Valencià.
La primera de les conferències, amb el títol ‘L’escriptura i la cerca d’un mètode’, serà el 22 d’octubre, a l’Aula Magna de La Nau, i la protagonitzarà l’escriptora Raquel Taranilla, que dialogarà amb la directora de l’Aula de Literatura, Cristina García Pascual, sobre l’ofici de l’escriptura, aturant-se especialment en la publicació de l’últim llibre de l’autora: ‘Noche y océano’ (Seix Brarral), premi Biblioteca Breve 2020. Una història sobre un cineasta, la seua admiradora, el robatori del cap de Murnau i les tensions i la precarietat als campus acadèmics. Raquel Taranilla va nàixer a Barcelona l’any 1981. Llicenciada en dret i doctora en filologia hispànica, en 2016 es trasllada a Madrid on es dedica a ensenyar a escriure. En l’actualitat és professora de la Facultat de Ciències de la Informació de la Universitat Complutense. Abans va impartir classe a la Universitat de Barcelona i a la Universitat Hamad bin Khalifa (Qatar Foundation). En 2015 va publicar el llibre autobiogràfic ‘Mi  cuerpo también’. En 2020 es va editar el seu últim treball, ‘Noche y océano’. Novel·les publicades en 2020 El cicle continuarà el 30 d’octubre amb ‘Que l’escriptura s’assemble a la vida’, amb l’assistència de l’escriptora i periodista Andrea Abreu, que va publicar la seua primera novel·la ‘Panza de burro’ aquest any 2020. Aquesta vegada, el debat es traslladarà al Jardí Botànic de la Universitat de València i serà presentat per Bárbara Blasco, premi Tusquets de Novel·la 2020 per ‘Dicen los síntomas’. L’activitat prosseguirà al Centre Cultural de La Nau el dia 26 de novembre amb la guanyadora del premi Nadal de novel·la 2020: Ana Merino amb l’obra ‘El mapa de los afectos’. En la conferència, que porta per títol ‘El mapa de la creativitat’, la novel·lista i poetessa ens acostarà les claus de l’escriptura i del seu últim llibre. Per acabar el quadrimestre, Lorenzo Silva visitarà La Nau de la Universitat de València el 15 de desembre per parlar sobre la tornada dels cèlebres personatges Bevilacqua i Chamorro en ‘El mal de Corcira’, novel·la publicada també aquest 2020, que amb aquesta presentació conclourà les tertúlies literàries d’enguany.
La convocatòria d’enguany l’explica la directora de l'Aula de Literatura de la Universitat de València, Cristina García Pascual, qui convida a tota la comunitat universitària a participar en aquest consolidat certamen convocat pel vicerectorat de Cultura i Esport.   Podran optar a aquest premi els autors i les autores mitjançant la presentació d'un sol llibre de poemes. Les obres estaran escrites en castellà, i tant el tema, com la mètrica i la rima seran lliures. També s'admet la prosa poètica. Els textos han de ser originals i inèdits i no poden haver estat presentats en convocatòries anteriors ni simultàniament a altres concursos, ni tampoc haver estat premiats. La seua extensió serà entre 30 i 60 poemes, en Din-A4, a doble espai usant una lletra tipus Times new roman cos 12 o equivalent.  La guanyadora de l'última edició va ser la poeta Vera Moreno (Madrid, 1972) amb l'obra 'El gimnasio de los rotos'. Més informació sobre la convocatòria ací.
El curs, sota el títol ‘El relat, una mirada literària a la realitat’, que va començar dijous dia  21, se celebra al llarg de quatre sessions: els dies 28 de maig, 4 i 11 de juny, a les 18 hores. Tot el curs es pot consultar i seguir mitjançant el Canal YouTube del Centre Cultural La Nau i també es podrà recuperar l’arxiu des de la pàgina del Vicerectorat de Cultura de la Universitat.   Cristina García explica com al llarg de quatre sessions s'exploraran les fascinants relacions entre ficció i realitat, els fils que les connecten, els curtcircuits que a vegades es produeixen, i el resultat que llancen aquestes friccions. El taller estarà impartit per Kike Parra i Bàrbara Blasco. Literatura en temps de pandèmia A més, des de l’inici de l’estat d’alarma, l'Aula de Literatura de la Universitat de València ha anat incorporant recomanacions de lectures que formen part del projecte ‘Literatura en temps de pandèmia’ on escriptores i escriptors, docents i periodistes de la Universitat, recomanen la lectura de novel·les, assajos o llibres de poesia. Tot es pot consultar en el Canal YouTube del Centre Cultural La Nau. En els vídeos, es presenten els llibres, es llegeixen fragments -alguns són textos inèdits-, i inclús es conten anècdotes i es descobreix les cases d’escriptors, com ara Saramago, a través de les fotografies que mostren els participants. Ja es poden consultar més d’una desena de recomanacions literàries que han tingut centenars de visualitzacions. Entre els participants, la pròpia directora de l’Aula, Cristina García; el senador Javier de Lucas; professors universitaris, com ara Ana Aguado o Fernando Flores; l’escriptora guanyadora del Premi Nadal, Ana Merino, i també l’escriptora, Anna Lis; els poetes Marc Granell i David Trashumante, i els periodistes de la Universitat de València Manuel Peris i Magda Ruiz Brox, entre altres.
El curs, sota el títol ‘El relat, una mirada literària a la realitat’ se celebrarà els dies 21 i 28 de maig, 4 i 11 de juny, a les 18 hores i l’arxiu es podrà consultar en el Canal YouTube del Centre Cultural La Nau i també es podrà recuperar l’arxiu des de la pàgina del Vicerectorat de Cultura de la Universitat.   Al llarg de quatre sessions s'exploraran les fascinants relacions entre ficció i realitat, els fils que les connecten, els curtcircuits que a vegades es produeixen, i el resultat que llancen aquestes friccions. El taller estarà impartit per Kike Parra i Bàrbara Blasco. Kike Parra és escriptor i professor de tallers d'escriptura. És autor dels llibres de contes ‘Ninguna mujer ha pisado la luna’ i ‘Me pillas en mal momento’ (publicats por Relee); o de la novel·la ‘Mark Zuckerberg: una biografía no autorizada’ (Che Books, 2018) amb el col·lectiu Hotel Postmodern. Desenvolupa la seua tasca de professor de creació literària a l'escola d'escriptors Fuentetaja i a diferents biblioteques públiques de la Comunitat Valenciana. És col·laborador de la revista ‘Lletraferit’. Bàrbara Blasco Grau es llicenciada en Periodisme, escriptora i professora d’escriptura creativa. Ha publicat les novel·les ‘Suerte’, finalista del premi Lengua de Trapo, i ‘La memoria del alambre’, totes dues amb Ediciones Contrabando. Recentment ha sigut finalista del premi de novel·la Azorín. Porta set anys fent classes d'escriptura a Fuentetaja i tres en un taller d'escriptura feminista a la Biblioteca d'Exposició. Ha impartit durant dos cursos el Taller de Narrativa en Castellà de l’Aula d'Escriptura de la Universitat de València. Escriu habitualment a ‘Valencia Plaza’. Literatura en temps de pandèmia Des de l’inici de l’estat d’alarma, l'Aula de Literatura de la Universitat de València ha anat incorporant recomanacions de lectures que formen part del projecte ‘Literatura en temps de pandèmia’ on escriptores i escriptors, docents i periodistes de la Universitat, recomanen la lectura de novel·les, assajos o llibres de poesia. Tot es pot consultar en el Canal YouTube del Centre Cultural La Nau. En els vídeos, es presenten els llibres, es llegeixen fragments -alguns són textos inèdits-, i inclús es conten anècdotes i es descobreix les cases d’escriptors, com ara Saramago, a través de les fotografies que mostren els participants. Ja es poden consultar més d’una desena de recomanacions literàries que han tingut centenars de visualitzacions. Entre els participants, la pròpia directora de l’Aula, Cristina García Pascual; el senador Javier de Lucas; professors universitaris, com ara Ana Aguado o Fernando Flores; l’escriptora Anna Lis; el poeta Marc Granell i els periodistes de la Universitat de València Manolo Peris i Magda Ruiz Brox.
En el debat intervingueren Emilio Bernárdez (editor cap de la Cúpula), Sento Llobell (autor) i Álvaro Pons (director de l'Aula de Còmic de la Universitat de València). En l’acte va participar també l’alcalde de Sagunt, Darío Moreno, i representants de la Conselleria de Cultura, que avançaran els continguts del Splash Sagunt, que se celebra els dies 27, 28 i 29 de març en el Casal Jove del Port de Sagunt i en el qual participen més de 30 artistes. El festival Splash Sagunt té al còmic com a únic protagonista, una festa del còmic per a majors i xicotets en la qual participaran quasi una trentena d'autors/as nacionals i internacionals. Hi haurà xarrades, signatures, activitats i tallers infantils, el lliurament de premis nacionals i internacionals, pel·lícules, espectacle d'humor, concert… tot en tres intensíssims dies entorn del nové art. El Splash està organitzat conjuntament per la Generalitat Valenciana i l'Ajuntament de Sagunt i compta amb el suport de la APIV (Associació Professional d’Il·lustradors Valencians).
La Sala de la Muralla del Col·legi Major Rector Peset, edifici que va ser una de les seus de l’antiga Escola Normal de Mestres de València, ha acollit aquest dilluns 2 de març la presentació del llibre “Mestres de mestres. 150 anys de formació de mestres valencianes”, de la professora Carmen Agulló i Blanca Juan. Aquest llibre, editat per Publicacions de la Universitat de València, és una obra en la qual es recupera la història d’una institució que, des que fou inaugurada fa 150 anys, ha jugat un paper clau en la formació de les mestres que han educat les dones en les escoles valencianes. La presentació del llibre ha servit per fer unes pinzellades sobre la història de la que hui en dia és la Facultat de Magisteri de la Universitat de València i de com la tasca de formació de les dones educadores valencianes ha anat superant obstacles des de la seua inauguració a l’any 1867 fins a l’actualitat. Les autores han aprofitat l’acte per destacar la importància de l’arxiu de la Universitat a l’hora de reconstruir aquesta història, a més de fixar la mirada en diversos moments claus: la definició de la identitat professional de les normalistes, l’excel·lència que va assolir l’Escola fins el 1936, la depuració durant l’època del franquisme i la seua recuperació a partir dels anys 80 fins als nostres dies. La rectora de la Universitat de València, M. Vicenta Mestre, ha destacat que aquest llibre contribueix a la recuperació de la memòria històrica tan necessària en els temps actuals i, a més, ha qualificat aquesta obra com una “historia èpica de progrés de la nostra societat a partir de la creació, i evolució al llarg dels diferents períodes històrics del país, d’una escola creada per a formar mestres” . El llibre, a més, fa un recorregut a través de l’evolució de la societat valenciana i les tensions produïdes entre els models de dona més innovadors i aquells més tradicionals. En definitiva, unes pàgines de la història de l’educació valenciana, fins ara desconegudes, on les dones van ser les protagonistes indiscutibles. L’acte, que ha servit com a punt de partida d’una setmana que finalitzarà el 8 de març amb la celebració del Dia Internacional de la Dona, ha comptat amb la presència de la rectora de la Universitat de València, M. Vicenta Mestre, que a més ha participat en el pròleg del llibre; el diputat de l’Àrea de Cultura de la Diputació de València, Francesc Xavier Rius; la directora del Servei de Publicacions de la Universitat de València, Teresa Ferrer, i les autores Carmen Agulló i Blanca Juan. Carmen Agulló, professora Titular d’Educació Comparada i Historia de la Educació de la Facultat de Magisteri, destaca per ser una prestigiosa investigadora de la història de la educació de les dones, amb un focus especial en els i les docents republicanes.
Durant la presentació, a més de l’autor intervingueren la professora de la Universitat de València Carme Manuel (directora de la col·lecció 'Biblioteca Javier Coy d’estudis nord-americans', on s'inclou l'obra), l’assagista Gustau Muñoz i l’editor Manolo Gil. Emilio Sales és un reconegut especialista en la figura i l’obra de Blasco Ibáñez, i ha estat director de la Casa Museu Blasco Ibáñez a la Malva-rosa. En 1919 Vicente Blasco Ibáñez va viatjar als Estats Units, llorejat per un èxit espectacular. ¿Va ser un inesperat colp de fortuna el que va convertir The Four Horsemen of the Apocalypse en tot un fenomen editorial que anava a permetre a Blasco sumar un interessant nou capítol a la seua novel·lesca biografia. Siga com siga la resposta, el triomf de l’escriptor a Amèrica del Nord va repercutir decisivament en la seua trajectòria artística i personal, i al mateix temps va contribuir a despertar l’interès cap a la literatura espanyola a l’altre costat de l’Atlàntic. Des de l’estudi de la premsa de l’època, aquest volum es proposa un retrobament amb el Blasco convertit en figura mediàtica, i fins i tot reclam publicitari, en la república estatunidenca, allí on les traduccions i adaptacions cinematogràfiques dels seus llibres o les seues col·laboracions periodístiques van ser cotitzadíssimes. La reconstrucció d’un itinerari que també va tindre escales a Mèxic i Cuba s’acompanya de diversos textos que van afermar  a imatge cosmopolita del novel·lista, i que, per haver sigut redactats en anglès, van ser i continuen sent desconeguts per a molts dels lectors en castellà. Emilio Sales Emilio Sales és catedràtic de Secundària i doctor en Literatura Castellana. Director de la Casa Museu Blasco Ibáñez entre 2017 i 2019, va obtindre el Premi d'Assaig de la Generalitat Valenciana 2008 per l’obra Bajo el encanto de lo novelesco. Blasco Ibáñez, ochenta años después, i el Premi Santillana d'Experiències docents 2007. En l’àmbit de la investigació, s’ha interessat per l’estudi i edició de diversos llibres de cavalleries castellans dels segles XV i XVI; i ha centrat més recentment la seua dedicació a l’anàlisi de la producció literària de Vicente Blasco Ibáñez, resultat del qual són una vintena d’edicions crítiques, escolars i divulgatives. Recentment ha ampliat el seu camp d'investigació cap a la figura de Carmen de Burgos, Colombine, amb l’edició d'alguns dels seus títols més representatius i altres treballs d’actualitat en premsa.
Com és habitual en aquesta programació regular, els concerts se celebraran a tres dels espais universitaris més emblemàtics: la Capella de la Sapiència del Centre Cultural La Nau, la Sala de la Muralla del Col·legi Major Rector Peset i l’Auditori Joan Plaça del Jardí Botànic de la Universitat de València. L’entrada als concerts sempre és gratuïta amb reserva en https://events.fundacio.es/o/40 a partir de 72 hores abans del dia del concert, excepte les actuacions a l’Auditori Joan Plaça que seran d’entrada lliure fins a completar l’aforament. D’acord amb el cap d’iniciatives de l’Aula de Música, Guillem Escorihuela, “aquesta programació és característica per la gran varietat musical, instrumental i vocal que presenta: escoltarem corda, vent i cant; és una aposta per la formació artística jove amb la intervenció de membres de l’Orquestra Filharmònica de la Universitat, així com la dona creadora i el talent femení amb el concert de hui mateix, per exemple, que, en col·laboració amb la Unitat d’Igualtat de la UV, anirà a càrrec del duet gallec format per Susana Pérez (piano) i Óscar Rodríguez (contrabaix)”. Igualment, Escorihuela subratlla les actuacions de “grups consolidats del panorama valencià, com ara Harmonie Ensemble (17 d’abril) i Trio Sorolla (19 de maig), i de destacats solistes com Juana Guillem (8 de maig), flauta solista de l’Orquestra Nacional d’Espanya”. En abril hi haurà també la col·laboració amb el Palau de Les Arts: el dia 24, dins de ‘Música a la Capella’ els dimecres, se celebrarà un concert del cicle ‘Marató Verdi’, el qual engloba 28 propostes al llarg dels pròxims mesos. D’altra banda, en maig, l’Aula de Música de la UV oferirà el primer dels dos concerts emmarcats en el cicle ‘Paraules al concert’ amb la intervenció de persones expertes que comentaran el contingut de la sessió amb músics i públic. Serà el dia 22 a la Capella de la Sapiència, i estarà dedicat al centenari de la mort de Puccini amb l’actuació ‘Puccini forever’, on cantarà la soprano Maite Alberola acompanyada per José Ramón Martín al piano, i on també participarà la doctora Inmaculada Retamero. Clourà aquest cicle la participació del doctor Lluís Marzal en el concert del 9 de juny a l’Auditori Joan Plaça, a càrrec de Camerata La Stravaganza, que interpretarà el títol ‘Nits d’estiu sobre l’aigua’. Tots els concerts començaran a les 19 hores, excepte els dels diumenges al Botànic, que seran a les 12 hores.
Amb una actuació marcada per la improvisació i el toc canalla, Pablo Carbonell va contar multitud d'anècdotes, des de la seua infància a Cadis, el seu pas per Huelva i com va conéixer Pedro Reyes, amb qui va formar un duo i va començar a actuar al carrer fins que, a principis dels 80, la parella es va traslladar al Madrid de ‘La Moguda’, per a guanyar-se la vida, i van ser fitxats per ‘La Bola de Cristal’, de TVE per una espontaneïtat que va seduir de manera immediata a la guionista i directora televisiva Lolo Rico.  En 1984, Carbonell va fundar la banda Los Toreros Muertos, la primera època dels quals va durar fins a 1992. Els inicis de la vida d’un artista no van ser fàcils “vaig arribar a compartir llit amb un pescador a Huelva i jo me n’anava al llit, a les 4, quan ell s'alçava”. De ‘La Moguda’, va fer broma “tinc records molt clars, perquè me la vaig passar treballant”.  En arribar a Madrid, es va quedar fascinat per l'efervescència del moviment contracultural sorgit a la capital durant els primers anys de la Transició de l'Espanya postfranquista. Malgrat tot, aquest artista total, que ha col·laborat nombroses vegades amb El Gran Wyoming, amb incursions i guardons en cinema, premi al millor actor en el Festival de Màlaga i una nominació en els Goya en la categoria d'actor novell, té encara una assignatura pendent: haver participat en una pel·lícula d'Almodóvar, director que va conèixer al Madrid dels 80.  El final d'aquest moviment contracultural es va produir, segons Carbonell “per l'aparició de la SIDA, la tragèdia de la discoteca Alcalá 20 i també pels canvis polítics, en arribar el govern de la dreta a Madrid després de la defunció de Tierno Galván.  La xerrada, molt amena i perfectament articulada al volant de quatre blocs, va anar esquitxant-se de cançons. Amb la seua inseparable guitarra, Carbonell va delectar al públic fins amb cinc temes: ‘Mi agüita amarilla’, de Los Toreros Muertos i quatre versions: ‘Me pica un huevo’ i ‘¿Quiénes somos?, ¿De dónde venimos? ¿A dónde vamos?’, ambdues de Siniestro Total, ‘El sitio de mi recreo’, de Antonio Vega i ‘Escuela de calor’, de Radio Futura.   ‘Músiques urbanes’ és un cicle organitzat pel Vicerectorat de Cultura i Societat de la Universitat de València, que ofereix una programació diversa, que abasta gèneres que van des del rock al jazz i que inclou altres propostes contemporànies.
A principis dels 80, Pablo Carbonell va formar un duo junt amb Pedro Reyes, amb qui va participar en el ‘La Bola de Cristal’, de la TVE. En 1984, va fundar la banda Toreros Muertos, la primera època dels quals va durar fins a 1992.   El cantant també ha col·laborat nombroses vegades amb El Gran Wyoming en programes com ‘La noche se mueve’, ‘El peor programa de la semana’ i ‘Caiga quien caiga’. Alhora de les seues aparicions com a reporter, va compaginar el seu treball amb aparicions en nombroses pel·lícules i va conduir ‘El Intermedio’, en La Sexta des de setembre de 2008 a gener de 2009.  Carbonell, a més, va aconseguir el premi a millor actor en el Festival de Màlaga i una nominació en els Goya en la categoria d'actor novell per la pel·lícula ‘Atún y chocolate’. Al seu torn, ha col·laborat com a jurat en el talent show ‘Tú sí que vales’ i va conduir l'espai ‘El Intermedio’ en La Sexta des de setembre de 2008 fins a gener de 2009.  En l'actualitat compagina les tasques discogràfiques en 18 Chulos Records, amb teatre, sèries i pel·lícules com a actor, guionista i director.  L'entrada és gratuïta amb invitació a través d'aquest enllaç:   ‘Músiques urbanes’ és un cicle organitzat pel Vicerectorat de Cultura i Societat de la Universitat de València, que ofereix una programació diversa, que abasta gèneres que van des del rock al jazz i que inclou altres propostes contemporànies.
L’Orquestra Filharmònica de la Universitat de València es troba immersa en plena temporada concertística. Així doncs, com a part de les audicions programades, l’OFUV ha oferit un concert en l’Anfiteatro Ramón y Cajal de la Facultad de Medicina de la Universidad Complutense de Madrid divendres 1 de març.   En paraules del director de l’Orquestra, el programa que l’agrupació musical universitària ha preparat per a aquesta xicoteta gira, que combina música del romanticisme francès amb una obra de caràcter impressionista d’un compositor valencià contemporani,  “és exigent, artísticament elevat i des del punt de vista tècnic, complex”.   Obria el programa el Carnaval romà, opus 9 d’Hector Berlioz, seguit per la  Simfonia en re menor de César Franck. El concert s’inscriu dins del programa d’activitats i intercanvis amb altres formacions musicals de la Xarxa d’Orquestres Universitàries Espanyoles SINERGIA, en què participa de manera habitual l’Orquestra i que es produeix després de la participació de l’Orquesta Sinfónica de la Universidad Complutense de Madrid  en l’última edició del festival Serenates. Després del seu pas per aquesta institució acadèmica centenària, l’OFUV tornava a l’Auditori del Palau de Congressos de Saragossa diumenge dia 3 per actuar al costat d’altres formacions musicals universitàries en el marc del 44 Cicle d’Introducció a la Música, en el programa ‘Les Orquestres Universitàries’. En aquesta ocasió, a més de les composicions ja esmentades d’Hector Berlioz i César Franck, el programa incloïa una selecció de Sorolla del compositor valencià Juanjo Colomer.  “Ho hem muntat en molt poc de temps -a penes mes i mig-, amb la complexitat afegida de la preparació en període d’exàmens, però el talent dels músics ha fet possible armar un repertori seriós i de qualitat, amb un resultat positiu i artísticament valuós, que ja es va plasmar al concert d’Ontinyent del passat 22 de febrer, i que també ho ha sigut en aquesta gira”, ha expressat Garcia.   L’Orquestra Filharmònica de la Universitat de València  L’Orquestra Filharmònica de la Universitat de València compta amb el suport i el patrocini de Caixa Popular. Va ser creada l’any 1995, amb l’objectiu de proporcionar als seus membres una formació d’alta qualitat en interpretació orquestral, amb professorat especialitzat per a cadascuna de les famílies instrumentals. L’OFUV té actualment una plantilla de 91 joves músics, en la seua majoria universitaris, amb una edat mitjana de 20 anys. El seu director titular és Hilari Garcia.
La Colla de Dolçaines i Percussió UV torna a la seua activitat a la Sala Sanchis Guarner de la Facultat de Filologia, Traducció i Comunicació el pròxim 15 de febrer fins al 23 de maig. Les persones interessades a formar part de la formació universitària, poden realitzar la seua inscripció sense necessitat de realitzar prova de nivell després de la creació aquest curs d’un nou grup d’iniciació, adreçat a estudiantat amb un coneixement bàsic de lectura musical, que vulga començar a tocar amb instruments de música tradicional. Per la seua part, el grup ‘colla’, formació principal, s’adreça a estudiantat amb coneixements previs d’interpretació amb dolçaina i/o percussió tradicional.  Els assaigs d’ambdós grups seran tots els dijous, de 18 a 19 hores i de 19 a 21 hores, respectivament. Les candidates i candidates hauran de ser alumnes de la Universitat de València amb una edat màxima de 28 anys, coneixements previs d’interpretació amb dolçaina i/o percussió tradicional, en el cas del grup ‘colla’ i amb formació bàsica en lectura musical per al nivell d’iniciació. Per a completar la inscripció s’haurà d’omplir el formulari en línia, disponible al web de la Colla. El període d’inscripció estarà obert tot el curs fins que s’ocupen totes les places. Així doncs, es rebran sol·licituds de preinscripció al llarg de tot el quadrimestre, sempre que hi haja places disponibles. Sota la direcció de Juan Ramon Martí i Chulià, la Colla va nàixer el 2016 amb l’objectiu de ser una agrupació estable, representativa i innovadora en el camp de la música tradicional, sempre des d’un vessant formatiu.
L'entrada a tots els concerts és gratuïta amb invitació, que cal reservar en línia a partir de 72 hores abans del dia del concert, excepte per als concerts que es realitzen a l'Auditori Joan Plaça i la Sala Charles Darwin, que seran amb entrada lliure i aforament limitat.  La programació començarà aquest dimarts al Col·legi Major Rector Peset, amb el concert de l’afamada violinista valenciana Lucia Veintimilla, que oferirà un programa amb repertori per a violí sol que va des del Barroc fins a l’actualitat. Aquest serà un dels tres concerts precedits per ‘Paraules al concert’: una breu presentació del repertori i dels seus intèrprets elaborada per professorat especialitzat que, en aquesta ocasió, estarà a càrrec del Dr. Juan Vicente Gil Fuentes. També se sumarà al cicle l’actuació de Tamas Massanyi (clarinet), Alejandro Friedhoff Bello (violoncel) i Miguel Sánchez García (piano), amb paraules de la Dra. Ana Fontestad Piles, dimecres 7 de febrer. Finalment, la Dra. Tíscar Martínez Bayona introduirà el recital del pianista Adolfo Bueso, dimecres 20 de març. Ambdues audicions seran a la Capella de la Sapiència del Centre Cultural La Nau. En l’apartat de col·laboracions, la Unitat d’Igualtat de la Universitat de València se suma una vegada més a la programació de l’Aula de Música, en aquesta ocasió col·laborant en tres concerts. El primer d’ells, dimarts 23 de gener, a l’Auditori Joan Plaça del Jardí Botànic, de la mà de la formació Àuria Quartet, que interpretarà obres de R.L Martín, I. Desportes o M. Miura, entre d’altres.  El dia 5 de març el Col·legi Major Rector Peset acollirà un programa amb obres de les compositores S. Gubaidúlina i E. Mayer, interpretat pel Quintet Gubaidúlina i el Quartet Turquesa.  Finalment, la Unitat d’Igualtat UV també recolzarà el concert de dimecres 6 de març del cor de dones A Cau d’orella, amb Victoriano Goterris al piano i direcció de Mònica Perales i Massana, que interpretaran el programa ‘Amb cor de dona’ (obres d’H.V. Bingen, E. Ugalde i J.R Gil-Tàrrega). Serà a la Capella de la Sapiència del Centre Cultural La Nau.  Dins d’aquest marc de col·laboracions, el programa Cultura als Campus tindrà continuïtat amb el concert de l’Orquestra Filharmònica UV a la Sala Charles Darwin de Burjassost, dijous 29 de febrer, amb obres d’H. Berlioz, C. Franck i J. Colomer. Tots els concerts començaran a les 19 hores, excepte el de diumenge 18 de febrer, que tindrà lloc a les 12 hores a l’Auditori Joan Plaça del Jardí Botànic. Els Concerts d’Hivern són un cicle de concerts que, seguint una línia de suport a la música valenciana, amb una presència majoritària d’intèrprets i obres de compositors valencians, pretén promoure la música tant entre el públic universitari com entre tota la societat valenciana. A més de promoure la música composada per dones i les agrupacions de joves músics en formació, és una programació que abasta música de tots els estils, des de la música antiga fins a les noves tendències del segle XXI.
El primer d’aquests concerts tenia lloc dilluns, dia 11, de la mà de l’Escola Coral la Nau UV. Sota la direcció de Mònica Perales i Massana la formació musical ha interpretat un concert amb nadales populars a la sala de la Muralla del Col·legi Major Rector Peset. La següent cita amb el cicle nadalenc anava a càrrec de l’Orquestra Filharmònica de la Universitat de València, dijous 14. El Teatre Serrano de Gandia acollia la primera de les tres audicions de l’OFUV aquest Nadal. Sota la batuta d’Hilari Garcia Gázquez, l’agrupació universitària interpretava la "Suite Aladí, Opus 34" de Carl Nielsen; una selecció de la "Mascarada" d’Aram Khatxaturian, i "Tres cançons populars nadalenques", de Pascual Martínez. Dimecres dia 20, l’Orquestra tornava a la Sala Iturbi del Palau de la Música de València per a oferir un concert especialment dedicat als més menuts, acompanyada per l’acadèmia Cordes Espai Educatiu i per les veus dels xiquets i xiquetes de l’Escola Coral de l’Eliana, l’Orfeó Valencià Infantil, l’Escola Coral Veus Juntes de Quart de Poblet, l’Escola de Música Camp de Morvedre i l’Escola Coral La Nau UV.  Per últim, divendres 22 la Sala Charles Darwin del Campus de Burjassot acollirà l’últim Concert de Nadal de l’Orquestra, en aquesta ocasió dirigida per Mario Torres Mas (13 hores). Orfeó Universitari de València i Club Coral de la Nau Gran Entre la resta de les formacions musicals universitàries, destaca la programació nadalenca de l’Orfeó Universitari de València, també amb tres concerts en l'Església de Santa Maria d’Ontinyent, en un concert dirigit per Francesc Valldecabres. També sota la batuta de Valldecabres, dissabte 23, l’Orfeó interpretava el tradicional ‘El món canta davant un bressol’, a l’Església de Sant Joan i Sant Vicent de València. Es tracta d’un dels recitals més veterans en el panorama musical nadalenc de la ciutat de València, amb més de 60 edicions i un repertori sempre sorprenent que inclou composicions valencianes i d’arreu el món.  Finalment, dimarts 26, cloïa el seu cicle de concerts de Nadal a Vila-real, a l’Església de Sant Jaume, en aquesta ocasió dirigit per Sergi Gili, juntament amb l’Orquestra Art Creare de la localitat.  Per la seua banda, el Club Coral de La Nau Gran de la Universitat de València oferia un concert el dia 17 que barrejava la temàtica nadalenca amb la commemoració del cinquanta aniversari de la mort del cantautor valencià Nino Bravo. El concert, sota el títol 'Nadales amb Nino Bravo', ha estat interpretat pel Club Coral Nau Gran, dirigit per Mónica Perales i Massana, i per la Coral Llorenç Barber d’Aielo de Malferit, dirigida per Rafa Navalón Penadés, al Claustre del Centre Cultural La Nau.
El músic originari de la República Democràtica del Congo, Doudou Nganga, va presentar el seu disc ‘Lokuta’. Doudou ha compartit cartell amb gent com Manu Chao, Toumani Diabate, Femi Kuti o Neneh Cherry; a més a més ha participat en festivals nacionals e internacionals com el Rototom, Etnosur, Viñarock o Festiv Bamako de Mali.  Ona Nua va presentar, de igual forma, ‘Superpop’, just quan acaba de rebre el premi Ovidi a millor disc de pop en valencià de 2023. Segons explica el músic de la Ribera Alta, les dues cultures, la congolesa i valenciana tractaran de fondre’s en un espectacle en quatre mans, barrejant cançons dels dos discos i participant recíprocament l’un a les cançons de l’altre. Va ser un concert únic, que van preparar per a l’ocasió arran de la proposta d'una amiga en comú que va veure les connexions entre tots dos creadors, tant pel que fa a les lletres intimistes dels dos artistes, com a la calidesa de les seues melodies i arranjaments senzills. Músiques atapeïdes d’emoció en un espai “molt especial” com és la Capella de la Sapiència de la Universitat, on li abelleix molt tocar, conclou Ona Nua. 'Musiques urbanes’ és un cicle organitzat pel Vicerectorat de Cultura i Societat de la Universitat de València, que ofereix una programació diversa, des del rock al jazz, així com altres propostes contemporànies.
L’Orquestra Filharmònica de la Universitat de València (OFUV) ha celebrat recentment les proves d’accés del curs 2023-24 per a incorporar nous membres a aquesta formació musical universitària.    Dels més de 170 aspirants inscrits a les proves, finalment n’han sigut 28 els músics seleccionats per a incorporar-se a l’Orquestra. Les xifres de participació d’enguany representen un gran èxit de convocatòria, ja que sobrepassen els registres d’edicions anteriors.   Els nous músics procedeixen de totes les especialitats oferides: cordes (violí, viola, violoncel, contrabaix i arpa), vent metall (trompeta, trompa aguda trompa greu i tuba) i vent fusta (clarinet, fagot i oboè).  Amb la incorporació dels nous músics, l’Orquestra celebrava aquest dilluns el primer assaig del curs amb la formació al complet, sota la batuta del seu director, Hilari Garcia.   Des que es va crear el 1995, l’Orquestra Filharmònica de la Universitat de València ha esdevingut una de les orquestres més rellevants en l’escena universitària espanyola. Cada any incorpora nou estudiantat i proporciona una formació de gran qualitat en interpretació orquestral als 90 joves alumnes que la integren.   Així mateix, la participació en l’OFUV dona oportunitats per a la promoció de solistes en concerts cambrístics i orquestrals, i de grups de cambra; així com la possibilitat de participar en gires nacionals i/o internacionals.  Concert d’Obertura del Curs Acadèmic 2023-2024  Actualment l’Orquestra es troba immersa en el procés de preparació i assaig, ultimant detalls per al Concert d’Obertura del Curs Acadèmic 2023-2024, que tindrà lloc el pròxim dijous, 8 de novembre, al Palau de la Música de València.  La reserva d’invitacions per a la comunitat universitària ja està disponible, a través de la plataforma en línia de la Universitat, i romandrà oberta fins a esgotar les localitats. Així mateix, el públic general podrà retirar invitacions el mateix dia del concert, a les taquilles del Palau de la Música, una hora abans del començament.
Activa Música, que arriba a la tercera edició, cerca fomentar les pràctiques musicals i visibilitzar la creativitat de la comunitat universitària. Les propostes guanyadores han sigut realitzades per alumnat de la Universitat de València que cursa estudis oficials o propis de grau, màster o doctorat.  Concert Activa Música  El concert d’aquest divendres tindrà dues parts: les obres de música clàssica i les propostes més actuals. L’entrada és lliure fins a completar l’aforament.  La primera part començarà a les 18 hores a la Capella de la Sapiència. Els assistents podran gaudir de Carlos Ribes García, al piano; seguit del duo de violins Duo Bach; i, per a finalitzar, Eòlia Quintet amb trompa, flauta, clarinet, oboé i fagot.  Seguidament, la Sala Matilde Salvador acollirà a les 19:30 el concert de guanyadors amb les propostes de música més actual. Hi actuaran Andrés Quintana Canet I Empatia amb veu, guitarra i pintura; Jazzmates, bombo, contrabaix, guitarra, trombó, saxo i trompeta; Última Bala, veus, guitarra, baix, teclat i percussió; i d’Horrorwolf amb veus, guitarra, percussió i baix.
L'entrada a tots els concerts és gratuïta amb invitació, que cal reservar en línia a partir de 72 hores abans del dia del concert, excepte per als concerts que es realitzen a l'Auditori Joan Plaça i la Sala Charles Darwin, que seran amb entrada lliure (aforament limitat).  Aquest 2023 la programació arrancarà el pròxim 4 d’octubre amb Ensemble l’Albera, al Centre Cultural La Nau. L’actuació d’aquest grup de cambra, amb la veu de la mezzosoprano Adriana Mayer, acostarà al públic la cantata amorosa en dues parts Crudelissima Clori, Filli adorata, programa de música barroca amb obres de G. F. Händel, B. Marcello o A. Scarlatti, entre altres autors. D’un estil de transició entre els compositors franc-flamencs i el barroc purament espanyol és la proposta que presenta el grup internacional La Grande Chapelle, que acostarà al públic a la música en la cort espanyola en temps de Velázquez, el dimecres 29 de novembre a la Capella de la Sapiència. En l’apartat de col·laboracions, la programació de tardor d’enguany tornarà a comptar amb diverses propostes, com ara l’actuació del Duo Ekriktiko de violoncel i piano, format per dones i interpretant un repertori íntegrament femení, en col·laboració amb la Unitat d’Igualtat de la Universitat, que se celebrarà el 25 d’octubre a la Capella de la Sapiència.  Així mateix, dimecres 27 d’octubre la Sala Charles Darwin acollirà, a les 19.30 hores, el programa ‘Batres: debatre, rebatre, combatre’, amb obres de V. Asencio, T. Oller o O. Esplà, a càrrec de l’Orfeó Universitari de València, en col·laboració amb el programa Cultura als Campus del Vicerectorat de Cultura UV.  D’altra banda, l’Aula de Música col·laborarà en les activitats del Desembre Europeu, el dia 5 a l’Auditori Joan Pla, amb l’actuació d’Alxarq Percussió.  Dintre del cicle Paraules al Concert s’han programat les actuacions del Duo Palau, que presenten el disc Matilde Salvador: aires de cançó, amb les paraules del director de l’Orquestra, Hilari Garcia Gázquez. També dels joves pianistes Gael Chamorro i Daniel Gorgues, amb paraules a càrrec del pianista Antonio Galera. Finalment, la doctora de la Universitat de València Ana Fontestad Piles introduirà el concert de Tamas Massanyi, Alejandro Friedhoff Bello i Miguel Sánchez García. Tancarà la programació l’actuació de l’Orquestra Filharmònica de la Universitat amb el tradicional Concert de Nadal, el dia 22 de desembre, a les 13 hores, a la Sala Charles Darwin del Campus de Burjassot.  Els Concerts de Tardor són un cicle de concerts programats per l'Aula de Música que, seguint una línia de suport a la música valenciana, amb una presència majoritària d’intèrprets i obres de compositors valencians, pretén promoure la música tant entre el públic universitari com entre tota la societat valenciana. A més de promoure la música composada per dones i les agrupacions de joves músics en formació, en una programació que abasta música de tots els estils, des de la música antiga fins a les noves tendències del segle XXI.  Tots els concerts començaran a les 19 hores, excepte el de diumenge 26 de novembre a l’Auditori Joan Plaça del Jardí Botànic, que serà a les 12 hores.
Després d’un període on ha abordat altres inquietuds professionals i d’una trajectòria on ha consolidat la seua experiència professional -dirigint orquestres nacionals i internacionals, o en la seua faceta com a compositor- García reprén la direcció de l’OFUV amb unes sensacions molt positives: “El primer dia va ser com si no haguera passat el temps, em vaig trobar a casa. Després de vindre de cinc anys de pausa a l’Orquestra em vaig trobar amb ulls de xiquet i amb ganes de reprendre l’activitat i nous projectes”.  De fet, García valora molt positivament l’experiència assolida en aquest temps transcorregut des de la seua primera etapa dirigint l’Orquestra: “L’edat fa que tingues unes inquietuds diferents; el temps ens assossega, ens calma, ens relativitza... i això permet veure les coses amb pausa i maduresa”. En aquest sentit, el director de l’Orquestra ha remarcat la importància de l’experiència “com a part d’aquest treball”, atés que, en les seues pròpies paraules,“els directors d’orquestra quan més tenen a aportar és a partir d’uns anys d’experiència. Des de la joventut aportes uns altres valors, com ara frescor, energia o ímpetu; però la saviesa i l’experiència dona un caràcter i bagatge als assajos, concerts, etc. que són necessàries en la transmissió de les idees interpretatives. Respecte a la tornada a l’Orquestra, el seu director ha afirmat haver-se sentit “molt ben acollit”, en una presa de contacte “molt positiva” als primers assajos. “He trobat els músics molt receptius, amb ganes d’implicar-se en el projecte, de fer música i de dur endavant la nova etapa que comença”, ha afegit.  En aquest sentit, el seu director ha enaltit el valor de l’Orquestra com a “formadora humana, respectuosa amb la diversitat”, afegint que: “més enllà de ser una pedrera de músics, l’Orquestra és una pedrera de persones, ja que a més de la formació musical que s’hi imparteix, gràcies a la qual molts ocupen posteriorment places en prestigioses orquestres nacionals i internacionals, també ens trobem amb estudiantat que hi ve per afició musical i acaba convertint-se en grans professionals de la medicina, la gestió cultural, la investigació, etc. En ambdós casos fa molt de goig a assistir a aquest creixement personal, vital, amb profit”. Quant a la línia per la qual transitarà l’OFUV en la nova etapa, Hilari García parla de “certa continuïtat” i manifesta que tant en la seua primera etapa, substituint a Cristóbal Soler, com ara, en substitució de Beatriz Fernández “l’Orquestra mai ha experimentat un tall, sinó que cadascú de nosaltres ha aportat la seua visió personal a una Orquestra on les grans línies de treball continuen rodant de manera molt coordinada”.  De fet, el nou director ha expressat la seua intenció de mantenir bona part de la programació per a aquesta temporada, dissenyada per Beatriz Fernández abans de deixar la direcció de l'Orquestra: “pràcticament la respectaré tota, ja que trobe que és un repertori molt interessant, amb el qual em sent musicalment molt identificat i que, a més, m’agrada molt”. Entre els primers concerts que Hilari García dirigirà al capdavant de l’OFUV es troba el Concert d’Obertura de Curs, que serà la posada de llarg per a una tornada que sempre fa “respecte” i que, a més, adquireix un triple compromís: “serà l’inici de la nova etapa per a mi, la celebració del 40 aniversari de la Fundació General UV i el retorn al Palau de la Música després d’anys de tancament”.
La Colla de Dolçaines i Percussió UV reprén la seua activitat a la Sala Sanchis Guarner de la Facultat de Filologia, Traducció i Comunicació, amb la possibilitat d’inscriure’s a un dels dos grups en què es dividirà enguany la formació musical.   Mentre el ‘nivell d’iniciació’ està dirigit a estudiantat amb un coneixements bàsic de lectura musical que vulga començar a tocar amb instruments de música tradicional, el grup ‘colla’ s’adreça a estudiantat amb coneixements previs d’interpretació amb dolçaina i/o percussió tradicional.  Els assaigs durant el primer quadrimestre seran tots els dijous, des del 21 de setembre al 21 de desembre, de 18 a 19 hores i de 19 a 21 hores, respectivament.     LEls candidats i candidates hauran de ser alumnes de la Universitat de València amb una edat màxima de 28 anys amb coneixements previs d’interpretació amb dolçaina i/o percussió tradicional, en el cas del grup ‘colla’ i amb formació bàsica en lectura musical per al ‘nivell d’iniciació’. Per a completar l’inscripció s’haurà d’omplir un formulari de preinscripció. La Colla de Dolçaines i Percussió de la Universitat de València, , dirigida per Juan Ramon Martí, és una agrupació estable, representativa i innovadora en el camp de la música tradicional, sempre des d’un vessant formatiu. Formacions musicals UV Junt amb la Colla de Dolçaines i Percussió, la resta d’agrupacions musicals de la Universitat de València continuen igualment en període d’inscripció i d’incorporació de nous membres. L'Orfeó Universitari de València (OUV), cor universitari en actiu més antic de tot l’Estat i un dels cors amb més història de la ciutat, admiteix candidatures de nous cantors i cantores fins el pròxim 1 d’octubre. Per a les proves d’accés només es requereix tindre més de 18 anys i estar matriculat en alguna universitat o bé posseir estudis de música.  Per la seua banda, l'Orquestra Filharmònica de la Universitat de València (OFUV) realitzarà les proves per a incorporar a nous membres el dia 23 d’octubre a la sala Charles Darwin del Campus de Burjassot. Es convoquen places per a les especialitats d’oboè/corn anglés, clarinet/clarinet baix, fagot, trompeta, trompa aguda, trompa greu, tuba, arpa, violí, viola, violoncel i contrabaix. Per a presentar una nova candidatura s’ha de tindre menys de 23 anys i estar cursant, com a mínim, els últims cursos d’ensenyances professionals de música. A més, es valorarà positivament estar cursant estudis universitaris. Finalmente, la Escola Coral la Nau, agrupació coral formada per xiquets i xiquetes a partir de 7 anys fins a 4a d’ESO, començarà els seus assaigs setmanals el dia 2 d’octubre. Els  assaigs tindran lloc al Col·legi Major Rector Peset, els dilluns de vesprada.  El període d’inscripció continuarà obert fins que queden places vacants.
L'agrupació musical de la tercera ciutat més important de Xina compta amb més d'un centenar d'intèrprets entre 9 i 20 anys. I arriba fins a València amb la directora titular al capdavant i un concert dedicat a la música espanyola i xinesa, per commemorar els 50 anys de l'establiment de relacions diplomàtiques entre els dos països. És per això que l'Institut Confuci de la Universitat de València (ICUV) ha participat i col·laborat en l’esdeveniment organitzat per Ibercamera en col·laboració amb Wo Promotion. Es dona la circumstància, a més, que la municipalitat de Guangzhou, una de les àrees urbanes més poblades del món, manté un conveni actiu d’agermanament amb l'Ajuntament de València des del 2017. I sota el qual s'han dut a terme diferents iniciatives, com ara la d'il·luminar de roig la façana de la Casa Consistorial, per les celebracions de l'Any Nou Xinès, entre d'altres. En aquest concert, la Simfònica de Guangzhou presenta l'estrena a Europa de Metròpolis del reconegut compositor Zhou Tian. També acompanyen la reconeguda orquestra jovenil el genial violoncel·lista Jian Wang, que ha treballat amb grans artistes com Yo-Yo Ma, Isaac Stern i Maria João Pires. Gràcies a la col·laboració de l'ICUV en l’event, el seu alumnat pot aconseguir entrades gratuïtes a la pàgina web https://www.uv.es/confucio Per al director d'esta institució universitària que difon i ensenya la llengua i la cultura xineses, Vicent Andreu, “és un veritable esdeveniment que puguem gaudir este divendres 21 d'una actuació tan notable com la de la Jove Orquestra Simfònica de Guangzhou, a València. Un cop més, veiem que la música es converteix en un aliat imprescindible per al foment de la cultura i el diàleg entre les dues societats que no estan tan distants com ho sembla per la geografia”. Durant 2023 l'ICUV celebra els 15 anys des de la seva fundació “al servei de la societat”, com indica el seu lema. És el centre oficial per als exàmens de nivell de xinès, que organitza des de fa més d'una dècada, i té la condició de “Model” per part de la seu central xinesa. Per les aules ha passat una xifra d'alumnat superior als 5.000 estudiants. El 2017 va rebre la Distinció al Mèrit Cultural de la Generalitat "per servir de pont d´unió entre les cultures xinesa i valenciana".
La mitjana d’assistència a cadascun dels 10 concerts ha sigut de 380 persones, unes xifres molt positives que destaquen per la fidelitat del públic assistent, omplint el 95% de l’aforament i exhaurint totes les entrades posades a la venda. Aquestes dades suposen un augment del 19% respecte a l’anterior edició.  En total, han participat 400 intèrprets, amb una gran presència d’artistes joves (el 67% han estat menors de 26 anys) i una presència d’artistes femenines majoritària, arribant al 60%.  Amb aquest, Serenates porta 36 anys amenitzant les nits d’estiu des del claustre de l’edifici històric de la Universitat de València, un espai que es configura com el marc perfecte per a oferir un festival musical d’estiu que es caracteritza per recuperar i valorar el patrimoni musical valencià; abordar una programació eclèctica amb diferents estils musicals; servir d’escenari per a la formació, la creació i la innovació en matèria musical; acollir i impulsar la participació de joves músics; tindre un caràcter merament inclusiu i igualitari, a més de formar part d’altres circuits musicals dins de la seua línia de sinergia i clusterització.  La programació de 2023 ha sigut heterogènia i variada, amb l’estrena de produccions pròpies - l’Orquestra Filharmònica de la Universitat de València, dirigida per Beatriz Fernández Aucejo, ha presentat el concert ‘Una nit màgica’, fusionant poemes simfònics i danses de Dvorak i Saint-Saëns- o propostes com l’actuació que Martirio, juntament amb el guitarrista Raúl Rodríguez, ha dedicat a Chavela Vargas.  Aquesta programació ha estat possible gràcies a la coproducció de la Universitat de València i l’Institut Valencià de Cultura, a més del suport i la col·laboració de l’Àrea de Cultura de la Diputació de València, la Fundació Banc Sabadell, l’Ajuntament de València, el Palau de la Música de València, el Conservatori Superior de Música Joaquín Rodrigo de València i l’Escola d’Art i Superior de Disseny de València i l’European Festival Association.
Així mateix, encapçala el cartell d’aquesta edició l’actuació de Martirio, juntament amb el guitarrista Raúl Rodríguez. La polifacètica artista  arriba al claustre de La Nau amb un concert dedicat a Chavela Vargas. La cita tindrà lloc divendres 30 de juny a les 22 hores. Amb aquest, Serenates portarà 36 anys amenitzant les nits d’estiu des del claustre de l’edifici històric de la Universitat de València, un espai que es configura com el marc perfecte per a oferir un festival musical d’estiu que es caracteritza per recuperar i valorar el patrimoni musical valencià; abordar una programació eclèctica amb diferents estils musicals; servir d’escenari per a la formació, la creació i la innovació en matèria musical; acollir i impulsar la participació de joves músics; tindre un caràcter merament inclusiu i igualitari; a més de formar part d’altres circuits musicals dins de la seua línia de sinergia i clusterització. El programa, concert a concert  Inaugurarà el festival l’Orquestra Filharmònica de la Universitat de València (24 de juny, 22 hores) amb una producció pròpia que estrenarà en Serenates. L’orquestra universitària, dirigida per Beatriz Fernández Aucejo, presentarà el concert ‘Una nit màgica’ en el qual es fusionen poemes simfònics i danses de Dvorak i Saint-Saëns mentre té lloc la projecció en directe d’una videoescena creada per alumnes de l’Escola d’Art i Superior de Disseny de València, resultat d’un taller impartit per l’artista visual i ‘new media’ Elena Juárez. Es tracta, a més, d’un concert especial que estarà dedicat al 40 aniversari de la Fundació General de la Universitat de València, sent aquest el punt de partida de diverses commemoracions durant la resta de l’any. Diumenge 25, a les 12 hores, serà el torn de la Coral Allegro de l’ONCE, que torna a Serenates amb un concert recopilatori dels programes que ha presentat al llarg dels seus 40 anys de trajectòria, fomentant el cant coral com a eina d’inclusió i de difusió de valors com la solidaritat, el compromís i la diversitat social. El mateix diumenge per la nit (22 hores), l’Orfeó Universitari de València, dirigit per Francesc Valldecabres, interpretarà el ‘Rèquiem’ de Brahms en una versió de cambra que comptarà amb les veus de Belén Roig i Francisco García, els pianos de Paula Tamarit i Juan Camilo Reyes, i els timbals de Sergi Izquierdo. El concert es completarà amb ‘Immortal Bach’ de Nystedt. El caràcter eclèctic de Serenates podrà evidenciar-se nit rere nit. Així, es passarà del cant coral de l’Orfeó el diumenge al concert jazzístic ‘The Atomic Mr. Basie’ el dilluns 26 (22 hores) a càrrec de l’Orquestra de Jazz del Conservatori Superior de Música Joaquín Rodrigo de València. Dirigida per Jesús Santandreu, aquesta jove formació realitzarà un recorregut pels 11 temes del disc de títol homònim publicat pel paradigmàtic Count Basie i la seua ‘big band’ el 1958. Dimarts 27 (22 hores) hi actuarà la cantautora valenciana Sandra Monfort, acompanyada als cors i el violí per Amanda Monfort, i a la percussió i els sintetitzadors per Jordi Ortolà. Sandra Monfort oferirà un espectacle tradicional i avantguardista, ancestral i modern, orgànic i digital, de poesia i cançó connectada a la mediterrània i al folk. La Tendresa, que dirigeix Èlia Casanova, pujarà a l’escenari dimecres 28 (22 hores) per a presentar el programa ‘Plebeyos bailes’, el qual dona a conéixer una part oblidada de la música popular del Segle d’Or: la pràctica musical de les dones de les capes socials més populars que es reunien a tocar, cantar i ballar en la clandestinitat. Dijous 29 (22 hores), dins de la programació dedicada a la música composta i interpretada principalment per músics valencians, hi haurà l’actuació de l’Orquestra de València amb el concert ‘Una nit amb el Mestre Serrano’, homenatge al 150 aniversari del músic valencià José Serrano, amb direcció de Daniel Gil de Tejada i la participació de la jove pianista María Linares. Martirio & Raúl Rodríguez, ‘A Chavela’  Divendres 30 (22 hores) arribarà el concert de Martirio i el guitarrista Raúl Rodríguez, que constarà d’un repertori basat en la producció de la gran Chavela Vargas. Es tracta d’una selecció de temes del disc que tots dos han produït en homenatge a la cantant i que porta per títol ‘De un mundo raro, cantes por Chavela’. Martirio & Raúl Rodríguez oferiran, doncs, diferents versions de la seua admirada Chavela al compàs del flamenc, a més d’interpretar en aquest concert peces de blues, swing, boleros, tangos i coples. Seguint la línia formativa i de promoció de joves músics, Serenates acollirà dissabte 1 de juliol (22 hores) el concert d’una nova orquestra universitària visitant: l’Orquesta Sinfónica de la Universidad Complutense de Madrid. Amb direcció del valencià José Sanchís, l’agrupació musical madrilenya visitarà València en el seu 10é aniversari per a presentar un programa que inclou la famosa ‘Suite del llac dels cignes’ de Txaikovski, l’‘Egmont’ de Beethoven, i l’expressiu i colorista ‘Capritx Espanyol’ de Rimski-Kórsakov. El fermall d’or a la 36a edició de Serenates anirà a càrrec del Cor de la Generalitat, que actuarà diumenge 2 de juliol (22 hores) juntament amb el Premi Nacional de Música 2020, Spanish Brass, per a interpretar, baix la direcció de Francesc Perales, el concert ‘Magnificat brass’, un projecte que va sorgir de la peça ‘Magnificat’, escrita pel compositor alzireny Juanjo Colomer el 2018 per al quintet de metall. Tota aquesta programació és possible gràcies a la coproducció de la Universitat de València i l’Institut Valencià de Cultura, a més del suport i la col·laboració de l’Àrea de Cultura de la Diputació de València, l’Ajuntament de València, el Palau de la Música de València, el Conservatori Superior de Música Joaquín Rodrigo de València, l’Escola d’Art i Superior de Disseny de València, l’European Festival Association i la Fundació Banc Sabadell.
El Servei de Cultura Universitària ha obert el termini de sol·licituds d'ajudes econòmiques d'Activa Música per a l'estudiantat de grau, màster o doctorat d'estudis oficials o propis, personal docent i investigador, personal d'administració i serveis, i personal de les fundacions de la universitat que presenten una proposta d'actuació musical. El període, en el qual se seleccionaran fins a deu suggeriments musicals, va arrancar el dimarts 30 de maig i finalitzarà dilluns que ve 26 de juny. Es dotarà amb 5.000€ l'import final del conjunt de les propostes.  L'objecte de la convocatòria és promoure la cultura musical i mostrar la inventiva de la comunitat que forma la Universitat de València. Amb aquest motiu, se seleccionaran deu propostes d'actuacions que es presentaran en el Centre Cultural La Nau o en algun altre espai de la Universitat. L'òrgan competent per a la instrucció del procediment de concessió de les ajudes és el Servei de Cultura Universitària. Cal destacar que l'avaluació dels projectes s'efectuarà per una comissió avaluadora, d'acord amb criteris de qualitat artística, definició del programa i adequació a les bases de la convocatòria.  Per a presentar la sol·licitud s'ha de completar els formularis accessibles a través d'ENTREU amb l'usuari i la contrasenya de la Universitat de València. El personal pertanyent a les fundacions de la universitat, si no està obligat per la seua normativa pròpia a relacionar-se per mitjans electrònics amb ella, també pot presentar les sol·licituds en paper. Per a obtindre més informació sobre la tercera edició del Concurs Activa Música, clica en el següent enllaç.
L’Orfeó és una agrupació jove, enèrgica i encoratjada dedicada a realitzar projectes musicals de qualitat, i que alhora permet als seus membres eixamplar les amistats i gaudir de cantar en grup i de la música. L’Orfeó Universitari de València és un dels cors amb més història de la ciutat, el cor universitari en actiu més antic de tot l’Estat, amb més de 75 anys des de la seua fundació, i que, a més, gaudeix d’una gran vitalitat. Per al curs 2023-24 hi ha preparada una programació musical especial, que comptarà amb espectacles interdisciplinaris, simfonicocorals i a cappella, intercanvis i un projecte formatiu que inclou classes de tècnica vocal i llenguatge musical aplicat, treball en grups de cambra i la segona edició d’un curs de cant especialitzat. Els membres del cor podran obtindre crèdits de lliure elecció o crèdits ECTS, millorar i completar la seua formació musical, participar en noves iniciatives amb projecció, així com realitzar viatges i intercanvis que portaran el projecte més enllà de les fronteres valencianes.
La preinscripció es realitzarà omplint aquest formulari i les proves se celebraran a la Sala Charles Darwin del Campus de Burjassot. La temporada d’assaigs regulars és de setembre a juny cada dilluns, de 19 a 22 hores, i cada dijous, de 20 a 22 hores, a la mateixa sala. Per a qualsevol dubte sobre les proves d’accés, caldrà posar-se en contacte amb l’organització a través del correu electrònic orquestra@uv.es Les persones aspirants no poden tindre més de 23 anys i han de cursar com a mínim els darrers anys dels estudis professionals de música. S’hi valorarà positivament el fet d’estar cursant estudis universitaris.   Des de l’Orquestra Filharmònica s’ofereixen ajudes econòmiques per a la formació musical, així com formació pedagògica. L’estudiantat de la Universitat de València tindrà un reconeixement acadèmic de dos crèdits ECTS per curs, alhora que també un reconeixement acadèmic com a pràctiques externes musicals per a l’alumnat del Conservatori Superior de Música Joaquín Rodrigo de València i del Conservatori Superior de Música Salvador Seguí de Castelló, també amb dos crèdits ECTS per curs.  Així mateix, la participació en l’OFUV dóna oportunitats per a la promoció de solistes en concerts cambrístics i orquestrals, i de grups de cambra; així com la possibilitat de participar en gires nacionals i/o internacionals. Des de la seua creació el 1995, l’Orquestra Filharmònica de la Universitat de València ha esdevingut una de les orquestres més rellevants en l’escena universitària espanyola. Cada any incorpora nou estudiantat i proporciona una formació de gran qualitat en interpretació orquestral als 80 joves alumnes que la integren. L’Orquestra està dirigida per la valenciana Beatriz Fernández Aucejo.
El projecte és motivat per la necessitat de visibilitzar la composició valenciana per a clarinet, una tradició solista que no es popularitza fins a la dècada dels 60 del segle XX, malgrat l’empremta deixada en el segle XVIII per un dels músics valencians més internacionals, Vicent Martín i Soler, qui va escriure dos concerts per a clarinet estrenats a Viena. La ‘Fantasia d’Almàssera’ per a clarinet i orquestra de cordes, composta el 1962 per López-Chavarri, veu la llum després d’anys d’ostracisme del seu autor, qui va expressar ací el seu estret vincle amb la comarca de l’Horta Nord, a més de retre homenatge a la tradició melòdica d’altres compositors valencians com ara Ruperto Chapí o Salvador Giner. D’altra banda, el disc ‘Concert Valencià’ registra ‘Dédalo’, obra per a clarinet i orquestra de cordes de Blanquer, un exemple cristal·lí del tractament que fa de la tímbrica, l’harmonia i el ritme el compositor alcoià, representant de la difusió a Espanya dels llenguatges més avantguardistes del centre d’Europa. Per últim, l’obra de Valero ‘Concert Valencià’ per a clarinet i orquestra simfònica, que atorga el títol a aquest treball, arreplega el patrimoni popular valencià en forma de melodies i cants del poble, traslladant l’oient a l’ambient i les tradicions valencianes. En paraules de l’autor, aquesta composició “ret homenatge al concepte mateix de valenciania”, incloent temes tan coneguts com ‘Per la flor del lliri blau’, ‘El Bolero de l’Alcúdia’ o ‘Tio Canya’ fins a conformar una peça concertant plena de virtuosisme i sentiment. L'Orquestra Filharmònica de la Universitat de València  Es va crear el 1995 per a donar resposta i cohesió a les diferents ofertes d’agrupacions instrumentals formades per estudiants. Té una plantilla de 80 joves músics, majoritàriament universitaris, l’edat mitjana dels quals és de 20 anys. La seua finalitat és proporcionar-los una formació d’alta qualitat en interpretació orquestral, amb professorat especialitzat per a cada una de les famílies instrumentals. L’Orquestra ha estat dirigida per Cristóbal Soler (1995-2010), Hilari Garcia (2011-2018) i, des de setembre de 2018 fins a l’actualitat, per Beatriz Fernández Aucejo. Amb més de 25 anys d’història, han passat per l’Orquestra de la Universitat de València (OFUV) més d’un miler de joves músics, molts dels quals a hores d’ara desenvolupen la seua activitat interpretativa en orquestres espanyoles i europees o exerceixen la docència en diferents conservatoris professionals i superiors. Així mateix, ha participat en nombroses produccions d’autors com ara Carles Santos, Melcior Gomis, Olivier Messiaen, Ígor Stravinski, Erik Satie o Francis Poulenc. L'OFUV ha efectuat concerts en diverses sales d’Espanya i Europa com el Palau de les Arts Reina Sofia de València, els auditoris de Barcelona, Saragossa i Lleó, l’Academia Philharmonicorum de Liubliana, l’Austria Center Vienna o el Mozarteum de Salzburg. A més, ha dut a terme gires nacionals i internacionals per França, Àustria i Eslovènia. Entre la seua discografia destaquen ‘Cinc segles de música valenciana’ (1999), ‘L’adéu de Lucrècia Borja’ (2001), ‘Giner infreqüent’ (2009) i ‘València capital de la República: la música del «Grup dels joves»’ (2017). L’OFUV forma part de la Xarxa Europea d’Orquestres Universitàries (ENUO). Gràcies al seu impuls, es crea el 2015 SINERGIA (Xarxa d’Orquestres Universitàries Espanyoles), de la qual és membre. Des de l’any 2020 participa com a sòcia en el projecte Eramus+ MEETS (Music in higher Education to Develop Transversal Skills); i totes les seues activitats es realitzen amb el patrocini de l’Àrea d’Activitats Musicals de la Fundació General de la Universitat de València.
Un total de 16 concerts conformen la programació d’aquesta primavera, entre els quals destaquen el de dimecres 26 d’abril, a la Capella de la Sapiència de l’edifici històric de la Universitat, organitzat en col·laboració amb el cicle ‘La mort i el procés de morir’ del programa del Vicerectorat de Cultura i Societat ‘Cultura als Campus’. En aquest concert, la formació Victoria Musicae interpretarà el programa ‘Officium defunctorum’ de T. L. de Victoria. D’altra banda, també dins dels dimecres a la Capella, el dia 10 de maig, Climacus Trio interpretarà obres de les compositores Lily Boulanger, Amy Beach i Elena Romero, entre unes altres, en una sessió musical que comptarà amb la col·laboració de la Unitat d’Igualtat de la Universitat de València. Són tots concerts de cambra, que posen l’accent sobre la composició, l’autoria i la interpretació valencianes, a més de servir de suport a l’impuls de les i els joves músics (com l’actuació del 5 d’abril, a La Nau, a càrrec d’alumnat de cant del Conservatori Superior de Música ‘Joaquín Rodrigo’ de València, o diversos concerts pels grups de cambra de l’Orquestra Filharmònica de la Universitat), així com fer accessible la cultura musical a la comunitat universitària i, per extensió, a la societat en què s’insereix aquesta. Tots els concerts començaran a les 19 hores, excepte el de diumenge 14 de maig, a càrrec d’Ensemble Iberia, que serà a les 12 hores a l’Auditori Joan Plaça del Jardí Botànic. L’entrada a tots ells és gratuïta amb invitació que cal reservar 72 hores abans de cada concert ací.
Amb la direcció de Beatriz Fernández Aucejo, l’Orquestra interpretà el Concert per a clarinet núm. 1 ‘At the hills of Hampstead heath’ de la jove britànica Emmy Lindström, acompanyant el clarinetiste Bernardino Assunçao Sales. D’acord amb les notes al programa, aquest concert “és un espècimen tonal neoromàntic de gaudi immens amb abundant bon humor, calidesa romàntica i energia captivadora”, probablement degut a la relació entre la compositora i el clarinetiste al qual està dedicat, el seu marit. At the hills of Hampstead heath, a més d’estar construït com a un concert virtuós tradicional en tres moviments, suposa una banda sonora de The Heath, el famós puig anglés amb tranquils paisatges naturals i vistes panoràmiques de Londres. Així mateix, inclou múltiples referències tant al tema central de ‘Doctor Who’ com a d’altres temes musicals de la sèrie. Bernardino Assunçao Sales (Moncofa, Castelló) va fer els seus estudis superiors al Conservatori Superior de Música Salvador Seguí de Castelló, en 2019 va cursar el Màster en Interpretació i Investigació al Conservatori de Música Óscar Esplá d’Alacant i, com a estudiant d’Erasmus Mundus, a la University of British Columbia, Vancouver, Canadà. En 2020 va realitzar el postgrau orquestral a l’Escuela de Altos Estudios Musicales de Santiago de Compostel·la.  Assunçao ha format part de diverses agrupacions musicals simfòniques formatives, com l’Orquestra Filharmònica de la Universitat de València, la Jove Orquestra de Castelló, l’Orquestra de l’Acadèmia “Semana de la Música Religiosa” de Conca, l’Orquesta de la Fundación Internacional Gómez-Martínez i l’UBC Symphony Orchestra. Ha sigut finalista en concursos de música de cambra i, com a solista, ha guanyat el concurs de joves talents Clásicos y Reverentes de la 2 RTVE en 2018 i l’UBC Concerto Competition al Canadà en el 2020. Ha actuat amb agrupacions i bandes musicals, així com a solista, amb orquestres espanyoles i internacionals. L’Orquestra Filharmònica UV  L’Orquestra Filharmònica de la Universitat de València es va crear l’any 1995. Té una plantilla de 80 joves músics, majoritàriament universitaris, l’edat mitjana dels quals és de 20 anys. La seua finalitat és proporcionar-los una formació d’alta qualitat en interpretació orquestral, amb professorat especialitzat per a cada una de les famílies instrumentals. Des que es va fundar fins a l’any 2010 va estar dirigida per Cristóbal Soler, des de 2011 fins a agost de 2018 per Hilari Garcia, i des de setembre de 2018 Beatriz Fernández Aucejo és la seua directora titular. L'Orquestra actua regularment al Palau de la Música de València i ha efectuat nombrosos concerts en diverses sales de concert d’Espanya i Europa com el Palau de les Arts Reina Sofia de València, l’Auditori de Barcelona, l’Auditori de Saragossa, l’Auditori de Lleó, l’Academia Philharmonicorum de Liubliana, l’Austria Center Vienna o el Mozarteum de Salzburg. L’any 1998 va participar en la XXVII edició del Concurs Internacional de Joves Orquestres realitzat a Viena (Àustria), on va obtindre el primer premi en la categoria d’orquestres simfòniques. A més, la formació universitària és membre de la Xarxa Europea d’Orquestres Universitàries (ENUO). Gràcies al seu impuls, es va crear el 2015 SINERGIA (Xarxa d’Orquestres Universitàries Espanyoles), de la qual és membre, i des de setembre de 2020 participa com a soci en el projecte Erasmus+ Meets (Music in higher Education to dEvelop Transversal Skills). A més, Valencia Violins hi col·labora en el manteniment i la cura dels seus instruments de corda.  Les seues activitats es realitzen amb el patrocini de l’Àrea d’Activitats Musicals de la Fundació General de la Universitat de València.
Es tractava de la primera vegada que l'Orfeó Universitari de València actuava a la capital de La Safor i el concert no va deixar indifirent ninguna de les més de 150 persones que acudiren a l'Esglèsia de l'Escola Pia. 'Matèria de Bretanya' de Carmelina Sánchez Cutillas fou la base d'un programa que l'Orfeó desplegà al llarg de l'hora que va durar l'actuació. El concert va servir per iniciar les commemoracions del 40 aniversari de la Universitat d'Estiu de Gandia i va estar presidit per la Vicerectora de Cultura, Ester Alba, pel Gerent de la Fundació General de la UV, Cristóbal Suria, i pel Director acadèmic del CIG-UV, Joan del Alcàzar. A més, acudiren diversos membres de la corporació municipal.
Segons assenyalaven des de Calima, una associació que es mobilitza per a conscienciar la societat sobre el conflicte del Sàhara, una situació crítica per resoldre des de fa més de 45 anys, el següent dels seus projectes consisteix en l’organització d’un campament d’acollida a l’estiu per a xiquets i xiquetes sahrauís amb diversitat funcional. L’Orfeó Universitari de València col·labora així amb el concert ‘Veus de Calitja’ per tal de “recaptar fons per a l’associació i el seu projecte d’acollida”, afirmava el director de l’Orfeó, Francesc Valldecabres. “En aquest concert, l’Orfeó, que acaba de tancar la celebració del 75 aniversari i ha sigut reconegut pel Ministeri de l’Interior com a Entitat d’Utilitat Pública, cantarà, entre d’altres obres, una selecció del ‘Requiem’ de Brahms, obra àmpliament coneguda per l’enorme expressivitat d’un compositor que es mostra esperançador i es nega a rendir-se davant la mort”, explicava Valldecabres. En el concert també participà la soprano valenciana Pilar Moral, que interpretà obres de la castellonenca Matilde Salvador i d’altres autors. El concert, que va tindre lloc a l’església de Sant Joan de la Creu (carrer poeta Querol, al costat del Palau del Marqués de Dosaigües), “vol ser un esdeveniment cultural que servirà com a preludi de projectes d’encontre, de treball, de solidaritat i d’emoció entre la societat valenciana i la sahrauí”, apuntaven els representants de l’associació. Mig segle d’incertesa per al poble sahrauí  Arran del desplaçament de 300 civils marroquins en la coneguda com a Marxa Verda, al Sàhara Occidental s’ha succeït quasi mig segle ple d’incertesa per al poble sahrauí i el seu futur. Tot i l’establiment el 1991 de la Missió de les Nacions Unides per al Referèndum del Sàhara Occidental (MINURSO), la situació i la qüestió de l’autodeterminació del poble sahrauí està encara en el tinter del panorama polític. En el desert dels camps de refugiats, l’activisme és potent i es mobilitza, però les necessitats s’agreugen amb una situació en què la guerra acaba de revifar-se entre els fronts polítics a les darreries del passat 2020, ocasionat per la fi de l’alto-el-foc. Amb la motivació històrica d’ajuda entre la societat valenciana i el Sàhara naix l’associació Calima, que pren com a model el campament d’acollida per a xiquets i xiquetes sahrauís amb diversitat funcional d’entre 6 i 12 anys que l’associació Río De Oro organitza a l’estiu des de fa 10 anys. Calima es proposa com a portadora d’aquesta acció al territori valencià per tal de cohesionar les relacions de solidaritat de la societat valenciana davant la injustícia que pateix el poble sahrauí, i ho fa amb un model d’intervenció centrat en les persones més vulnerables i que més poden beneficiar-se de l’accés temporal als recursos sanitaris. A més, assegura una acollida que garanteix el dret de la infantesa al gaudi.
L’entrada és gratuïta amb invitació que cal reservar 72 hores abans de cada acte ací: https://events.fundacio.es/o/40 Amb aquesta intensa programació, que posa de relleu la interpretació i la producció valencianes, inicia el professor Guillem Escorihuela el seu recorregut com a responsable acadèmic de l’Aula, qui s’ha fixat com a objectiu prioritari en aquesta nova etapa, “fomentar la difusió de la cultura musical entre els membres de la comunitat universitària i, per extensió, projectar aquesta difusió a la societat en què s’insereix la Universitat de València”. Així, d’entrada, la programació pràcticament duplica el nombre de concerts habitual i, a més, afegeix nous espais d’interpretació com són la Sala Charles Darwin del Campus Burjassot-Paterna i la Sala Palmireno de la Facultat de Geografia i Història, les quals se sumen als auditoris que acullen per tradició el programa musical de la Universitat de València: la Capella de la Sapiència de La Nau, l’Auditori Joan Plaça del Jardí Botànic UV i la Sala de la Muralla del CM Rector Peset. D’aquesta manera, l’Aula de Música dona el salt als campus universitaris, integrant en la seua programació estretes col·laboracions amb d’altres programes com ara Cultura als Campus del Servei de Cultura Universitària del Vicerectorat de Cultura i Societat. Altres d’aquestes col·laboracions són: el primer dels concerts programats, dimecres dia 11, al Rector Peset, a càrrec del pianista Héctor Tarín, que va seguir a la presentació del llibre ‘Aproximació a la vida i obra de José Antonio Valls Subirats (1958-1983)’, organitzat juntament amb Publicacions de la Universitat de València; dimecres 1 de març, a les 19 hores, a la Capella de la Sapiència, que s’inclou en la Marató Mozart de Les Arts i anirà a càrrec dels pianistes Claudio Carbó i Carlos Apellániz; dimecres 8 de març, que, en col·laboració amb la Unitat d’Igualtat de la Universitat de València, la formació Piacere dei traversi interpretarà el programa ‘El mecenatge de Germana de Foix, virreina de València’, en el marc de les activitats commemoratives pel Dia de la Dona (serà a la Capella, 19 hores); el 9 de març, la Sala Charles Darwin acollirà el concert de l’Orquestra Filharmònica de la Universitat de València, dirigida per Beatriz Fernández, dins del programa Cultura als Campus (19:30 hores); i el 30 de març, que serà la cloenda de la programació estacional, la Sala Palmireno es convertirà en escenari per a l’ensemble de violoncels de l’Orquestra de la UV, que actuarà, dins de Cultura als Campus, a les 19 hores.
L'Escola Coral La Nau, que formen dos cors de xiquetes i xiquets de 7 a 16 anys; el Club Coral La Nau Gran, format per majors de 55 anys; l’Orquestra Filharmònica de la Universitat de València, integrada per una plantilla de 80 joves músics; i l’Orfeó Universitari de València, que en 2022 va commemorar el 75 aniversari de la seua fundació, sent el grup coral més antic d’Espanya, van celebrar el Nadal durant tot el mes de desembre. Conformaven el programa huit concerts que van començar el dia 12, al Col·legi Major Rector Peset, amb l’audició de final d’any de l’Escola Coral que, amb direcció de Mònica Perales, va interpretar un repertori tradicional a mans dels cors Garbí i Tramuntana, entre el qual hi hagué peces africanes, la intervenció de solistes i una lectura de poemes. El dia 15, l’Orquestra Filharmònica de la Universitat de València, baix la direcció de Beatriz Fernández Aucejo, estrenà el seu Concert de Nadal al Teatre Serrano de Gandia. Va ser la prèvia al concert de València (23 de desembre, a la Sala Charles Darwin del Campus de Burjassot-Paterna) i constà igualment d’un repertori tradicional, amb el ‘Concert per a clarinet núm. 1’ de Lindström interpretat pel clarinetiste Bernardino Assunçao Sales. A València, el concert de la Filharmònica es completà amb l’obertura ‘Fluor, cobre, uranio, vanadio’ d’Andrés Valero Castells. El dia 17, l’Orfeó Universitari de València actuà al Centre Cultural La Beneficència i, amb la direcció de Francesc Valldecabres, interpretà el programa ‘Matèries silenciades’. La formació degana celebrà, el passat dia 20, la cloenda del seu 75 aniversari: un concert extraordinari al Teatre Principal de València que interpretà juntament amb l’Orquesta Sinfónica de València i l’espectacle de dansa Crea Dance Company by María Rovira. Amb el títol ‘LUX’, va oferir un programa dedicat a la memòria de les víctimes de la covid-19 i en agraïment al personal sanitari que va donar cobertura a la crisi de la pandèmia. El Club Coral de La Nau Gran de la Universitat de València va fer la seua audició de final d’any el dia 22 al Claustre del Centre Cultural La Nau. Amb la direcció de Mònica Perales, interpretà un repertori de nadales tradicionals com ara ‘Dindirindín’, ‘La Nit de Nadal’ o ‘Ya viene la vieja’, i novament la seua versió de l’Imagine’ de Lennon. Els concerts de Nadal de l’Orfeó continuaren els dies 23 a l’església Sant Pere Apòstol de Sueca amb el programa ‘75 de desembre!’ i el dia 28 a l’església Sant Agustí de València, on interpretà el seu clàssic ‘El món canta davant un bressol’.
Amb aquest objectiu, segons explica el nou director acadèmic, “organitzarem al llarg del curs una sèrie d’activitats que pretenen canalitzar aquesta projecció de cultura musical; especialment, es realitzaran més de 40 concerts de música de cambra (instrumental i vocal) als auditoris propis de la Universitat de València com són la Capella de la Sapiència del Centre Cultural La Nau, la Sala de la Muralla del Col·legi Major Rector Peset i l’Auditori Joan Plaça del Jardí Botànic”.  D’altra banda, Escorihuela destaca la promoció, juntament amb el programa Cultura als Campus, de les intervencions musicals a diferents espais dels campus universitaris per a acostar la música a l’estudiantat. L’Aula de Música de la Universitat de València proposa cada any una programació de concerts que es divideix en tres temporades: Tardor, Hivern i Primavera; i es preocupa especialment per l’impuls i la promoció de la música valenciana, el repertori composat i interpretat per dones, així com el talent jove a través del Cicle de Joves Intèrprets de l’Institut Valencià de Cultura (IVC) i la participació dels músics de l’Orquestra Filharmònica de la Universitat de València. Guillem Escorihuela Carbonell Guillem Escorihuela Carbonell (Silla, 1988) és doctor en Didàctica de la Música per la Universitat de València. Va obtindre el títol superior de Música en l’especialitat de Flauta Travessera pel Conservatori Superior de Música “Joaquín Rodrigo” de València. Compta amb diferents títols de postgrau com el Màster en Investigació en Didàctiques Específiques i el de Professor d’Educació Secundària a la Universitat de València, i el Màster en Interpretació Musical per la Universitat Internacional d’Andalusia, a més d’estudis en Ciències Polítiques i Gestió Pública. En el camp de la interpretació ha sigut membre i president de l’Orquestra Filharmònica de la Universitat de València des de 2009 fins a 2013, a més d’altres orquestres nacionals de caràcter formatiu. Professionalment, ha col·laborat amb l’Orquestra de València, Simfònica de Castelló, Banda Municipal de Bilbao, així com amb els grups Ensemble Palau, Orquestra Eutherpe, Ensemble Col·legno, Harmonie Ensemble o Kissar Ensemble. Actua regularment en cicles de música de cambra valencians amb diverses formacions, destacant els recitals per a flauta i piano o la integral dels quartets de Mozart. Com a intèrpret ha enregistrat discs per a la recuperació del patrimoni musical valencià, però també per a bandes sonores o música lleugera. En l’àmbit acadèmic, presenta publicacions en revistes indexades i comunicacions en congressos nacionals i internacionals dins del camp de l’educació performativa i la seua pròpia investigació. Ha participat en la redacció de capítols per a diferents llibres de temàtica musical i pedagògica; i, en l’actualitat, treballa sobre dos encàrrecs: un de recerca en el camp musical i un altre envers La Carxofa de Silla com a bé d’interés cultural. Té publicades més de 25 ressenyes i crítiques musicals en la revista electrònica ‘Doce Notas’, a més, ha participat en la redacció de notes al programa dels concerts d’abonament del Palau de la Música de València, sense oblidar les publicacions de caràcter divulgatiu que apropen el coneixement de la música a la societat. Durant huit anys ha ocupat la Càtedra de Música de Cambra del Conservatori Superior de Música “Salvador Seguí” de Castelló, exercint com a director del Departament d’Orquestra i Música de Cambra, i formant part de diverses comissions de l’Institut Superior d’Ensenyaments Artístics de la Comunitat Valenciana. Com a docent i investigador, ha desenvolupat la seua tasca a la Universitat Jaume I, la Universitat Internacional de València i Florida Universitària. Actualment, és professor ajudant doctor en el Departament de Didàctica de l’Educació Física, Plàstica i Música de la Facultat de Magisteri de la Universitat de València i membre numerari de la M.I. Acadèmia de la Música Valenciana.
S'acosten les festes nadalenques i amb elles les agrupacions musicals de la Universitat de València han preparat una sèrie de concerts que estan tenint lloc a partir d'aquesta setmana en les distintes seus universitàries. La cita a Gandiaf fou dijous 15 de desembre quan l'Orquestra Filharmònica de la Universitat va interepretar el tradional concert de Nadal. La cita va reunir prop de mig miler de persones que es van acostar al Teatre Serrano de Gandia per a escoltar la jove orquestra. El concert va comptar amb l'assistència d'Adela Cortijo, directora del Servei de Cultura Universitària de la Universitat, a més de José Manuel Prieto, alcalde de Gandia, i un bona part de la corporació municipal. Sota la batuta de la seua directora Beatriz Fernández, l'orquestra presentà un programa tradicional que es va iniciar amb la peça 'La bruixa del migdia' d'Antonin Dvorak per a interpretar, a continuació, el Concert per a clarinet número 1 'At the hills of Hampstead heath' amb Bernardino Assunçao Sales al clarinet. A continuació, s'interpretà 'Sleigh Ride'  i 'Typewriter' ambdues de Leroy Anderson. El concert de Gandia és un dels huit que les quatre agrupacions de la Universitat de València preveuen per celebrar aquest Nadal 2022. La programació inclou actuacions de L'Escola Coral La Nau, que formen tres cors de xiquetes i xiquets de 4 a 16 anys; el Club Coral La Nau Gran, format per majors de 55 anys; l’Orquestra Filharmònica de la Universitat de València, integrada per una plantilla de 80 joves músics; i l’Orfeó Universitari de València, que enguany commemora el 75 aniversari de la seua fundació, sent el grup coral més antic d’Espanya, es preparen per a celebrar el Nadal des d’aquest dilluns dia 12.
El cartell guanyador és fruit del concurs de disseny que la Fundació General de la Universitat de València, juntament amb l’EASD, convoca cada any per a la realització de la campanya gràfica del festival de música d’estiu Serenates. En aquell moment, el jurat valencià va considerar la proposta gràfica de Clara Martínez, la qual girava entorn de la dolçaina com a instrument tradicional, una representació visual “molt encertada dels principals atributs vinculats a la imatge de Serenates: musical, estival, lúdic, entorn privilegiat i patrimoni històric”, i va destacar “la versatilitat del llenguatge” utilitzat, que va definir com a “polisèmic, suggeridor i fàcilment identificable”. “Després d’una recerca gràfica i metodològica basada en la inclusió i la interpretació em vaig preguntar, ‘i si Serenates fora un instrument, quin seria? La dolçaina valenciana, em vaig respondre, perquè és un instrument que fomenta i posa en valor el valencià i València, la tradició, la inclusió al llarg de la història, la part més rudimentària de la música, i ens remet als carrers i a la gent”, explica Clara, qui, amb l’assessorament del seu tutor, Víctor Ballester, va decidir “conceptualitzar tot el cartell interpretant la taula de digitació de la dolçaina, ja que és un llenguatge que convida a aprendre a tocar”. “Amb aquest sistema creàrem una escala musical que es llig de dalt a baix, com la dolçaina, i unim l’escala amb línies de diferent traç que representen el procés de la interpretació”, afegeix. Clara Martínez Murillo és alumna de l’EASD València i actualment es troba cursant l’últim any del grau universitari en Disseny Gràfic. Sobre els seus estudis afirma: “Al llarg d’aquests quatre anys he aprés el valor d’investigar i dissenyar reflexionant sobre els problemes i, d’aquesta manera, utilitzar el disseny com una ferramenta que fomenta valors ètics”.
El concert va comptar amb la col·laboració del projecte europeu Women’s Legacy, el qual té com a objectiu contribuir a la inclusió de les dones protagonistes de la història i la cultura, i del seu llegat en els continguts educatius. Com explicava Beatriz Fernández en les notes al programa, “l’explosió artística entre les dones a principis del segle XX es fa més que evident si observem i valorem les compositores que ens ocupen en aquest concert. Europa i Amèrica unides pel talent desbordant d’unes compositores compromeses amb l’esperit creatiu que van lluitar en la seua situació social en favor de la seua passió: la música”. Així, el concert arrancà amb l’obra per a orquestra més interpretada de Lili Boulanger (1893-1918), ‘D’un matin de printemps’ (‘D’un matí de primavera’), amb una instrumentació que recorda el París de Fauré, Debussy, Stravinski i dels ballets de Diaghilev. Continuant en la primera part de l’espectacle, hi hagué l’estrena absoluta del primer premi del Concurs de Composició del projecte Erasmus+ MEETS (Music in higher Education to dEvelop Transversal Skills): l’obra ‘Carpathian Timbre’, de Haimoni Balgava (1994). La jove compositora revelava ací el seu vessant més innovador amb una escriptura clàssica, però amb un llenguatge modernista en l’intent de crear una sonoritat envolupant amb el tractament de les cordes que dona als vents un protagonisme limitat i els presenta un a un, exclosos el vent metall i la percussió. I mentre les primeres notes de ‘D’un matin de printemps’ sonaven en l’interior de la jove Lili Boulanger, a Castelló de la Plana naixia Matilde Salvador, estretament vinculada al «Grup dels joves» per les seues relacions d’amistat amb els integrants i la seua unió afectiva amb Vicente Asencio, qui va orquestrar l’obra que s’escoltarà en aquest concert, ‘Tres cançons valencianes’, guardonada el 1937 amb el Premi Musical del País Valencià. Escrita per a soprano i orquestra, l’obra va ser interpretada ara per Marina Cerdán, alumna de Cant del Conservatori Superior de Música Joaquín Rodrigo de València, i l’Orquestra universitària. “Matilde Salvador plasmà harmonies i girs melòdics en les principals línies que ens acosten al descobriment d’unes sonoritats pròximes a l’esperit del folklore musical valencià”, apuntava la directora de l’Orquestra Filharmònica, acostant-se així al reclam dels seus amics, el «Grup dels joves», d’una identitat musical i estètica mediterrània. I del Mediterrani es va produir el salt a Amèrica en la segona part del concert, dedicada íntegrament a la ‘Simfonia núm. 1’ de Florence Price (1887-1953), una “obra de gran bagatge instrumental i harmònic, el valor de la qual va ser reconegut amb el prestigiós primer premi del Concurs Road Wanamaker”, assenyalava Beatriz Fernández, qui descriu a Price com a “una dona brillant” amb una àmplia producció musical, entre la qual destaquen les seues quatre simfonies, quatre concerts per a instruments solistes i altres obres orquestrals i corals.
El dijous 3 de novembre, l’Orquestra Filharmònica de la Universitat de València (OFUV) tornà a Gandia per obrir el curs 2022/2023 amb un programa dedicat a les dones compositores. Aquest concert, i el que a l’endemà se celebra a València,  compta amb la col·laboració del projecte europeu Women’s Legacy, el qual té com a objectiu contribuir a la inclusió de les dones protagonistes de la història i la cultura, i del seu llegat en els continguts educatius. El concert va comptar amb la presència del Gerent de la Fundació General de la Universitat de València, Cristóbal Súria i l'alcalde de Gandia, José Manuel Prieto, acompanyat alguns membres de la corporació municipal. Vora mig miliar de persones ompliren el teatre per escoltar un concert que va suscitar un entusiasme generalitzat.  Tal i com explica la directora de l’OFUV, Beatriz Fernández, “l’explosió artística entre les dones a principis del segle XX es fa més que evident si observem i valorem les compositores que ens ocupen en aquest concert. Europa i Amèrica unides pel talent desbordant d’unes compositores compromeses amb l’esperit creatiu que van lluitar en la seua situació social en favor de la seua passió: la música”. Així, el concert va arrancar amb l’obra per a orquestra més interpretada de Lili Boulanger (1893-1918), ‘D’un matin de printemps’ (‘D’un matí de primavera’), amb una instrumentació que recorda el París de Fauré, Debussy, Stravinski i dels ballets de Diaghilev. Continuant en la primera part de l’espectacle, es va produir l’estrena absoluta del primer premi del Concurs de Composició del projecte Erasmus+ MEETS (Music in higher Education to dEvelop Transversal Skills): l’obra ‘Carpathian Timbre’, de Haimoni Balgava (1994). A continuació, fou el moment d’escoltar l’obra de Matilde Salvador, ‘Tres cançons valencianes’, guardonada el 1937 amb el Premi Musical del País Valencià.  Mentre, la segona part del concert es va produir el salt del Mediterrani a Amèrica amb una part íntegrament dedicada a la ‘Simfonia núm. 1’ de Florence Price (1887-1953).
El concert comptà amb les veus principals de Saray García (soprano), Pascual Andreu (tenor) i Fran García (baríton), acompanyats per la Banda Municipal de Castelló que dirigia Marcel Ortega, i la col·laboració de quatre agrupacions convidades: la Coral de la Universitat d’Alacant amb direcció de Shlomo Rodríguez, l’Orfeó de la Universitat Jaume I de Castelló amb Toni Planelles al front, l’Orfeó d’Aldaia dirigit per Fernando Taberner, i Veus Grans amb la directora Jenny Castro. L'elecció del ‘Carmina Burana’ ve motivada per tractar-se “d’una obra de referència per al món coral i ben destacada en la història de l’Orfeó, estrenada a València per aquesta mateixa formació l’any 1960 amb gran acollida per la crítica del moment”, apuntava Valldecabres.  La celebració d’aquest concert extraordinari s’enquadra en la vessant social del programa especial pel 75 aniversari de l’Orfeó, implicant no només a la plantilla actual que hi forma part del grup coral, sinó també a antics membres i de nous, així com aquelles institucions musicals que han volgut manifestar el seu suport al projecte coral valencià. “L'OUV es consolida així com a un dels grans dinamitzadors corals i culturals valencians”, afegia el seu director. Com a colofó a la festivitat d’aquest aniversari, l’Orfeó oferirà el pròxim 20 de desembre, al Teatre Principal de València, un concert-homenatge que, amb el títol ‘Lux’, interpretarà juntament amb l’Orquesta Sinfónica de València en la part instrumental i la companyia Crea Dance Company de María Rovira, Premi Nacional de Dansa. Serà, en paraules del president de l’Orfeó Universitari de València, Pedro Díez, “el nostre reconeixement al record de les víctimes de la covid-19 i tot el personal sanitari de la província de València pel seu compromís i valor durant la pandèmia”. L'any de concerts per a l’Orfeó finalitzarà amb el Concert de Nadal, previst en l’última setmana de desembre i que enguany comportarà una estrena absoluta.
L'entrada a tots els concerts és gratuïta amb invitació que cal reservar en línia a través d’aquest enllaç a partir de 72 hores abans del dia del concert. La programació d’enguany, que arrancarà el pròxim 5 d’octubre (les entrades estaran disponibles el dia 2) amb l’actuació de Victoria Ensemble al Centre Cultural La Nau, destaca per oferir una àmplia diversitat de gèneres en el marc de la música clàssica de cambra (vocal, instrumental, coral…), així com el recorregut que farà per les diferents èpoques, des del Barroc fins a la música contemporània; sempre en una aposta per la producció i la interpretació valencianes. Així mateix, inclou la presentació del llibre ‘Instrumentarium XX1: nuevos sonidos en el aula de música’ (2021) el dia 18 d’octubre a La Nau (18 hores), en col·laboració amb l’Institut Universitari de Creativitat i Innovacions Educatives UV i l’editorial EdictOràlia. A més, l’Aula de Música se suma a la celebració de l’Any Fuster aquest 2022 i col·labora amb la Càtedra Joan Fuster de la Universitat de València en l’organització de dos concerts en novembre. El primer, el dia 16, amb el títol ‘La música de concert que escoltava Fuster’, serà interpretat pel pianista Carlos Apellániz a la Capella de la Sapiència; i el segon, el dia 23 al mateix espai, anirà a càrrec de la soprano María de los Llanos i el pianista Adrià Gràcia, que interpretaran el programa ‘Música a l’entorn de Joan Fuster’. També en novembre, el dia 30, la Capella de la Sapiència acollirà l’actuació de Mel Duo, una proposta que es desenvoluparà amb la participació de la Unitat d’Igualtat de la Universitat i el projecte europeu Women’s Legacy per a la inclusió de les dones protagonistes de la Cultura i el seu llegat en els continguts educatius. En desembre, l’Aula de Música col·laborarà en les activitats del Desembre Europeu amb el concert ‘Del floklore a l’avantguarda’, que s’oferirà el dia 13 a la Capella de la Sapiència. Tots els concerts començaran a les 19 hores, excepte el de diumenge 13 de novembre a l’Auditori Joan Plaça del Jardí Botànic, que serà a les 12 hores.
La Colla de Dolçaines i Percussió UV reprén l’activitat a la Sala Sanchis Guarner de la Facultat de Filologia, Traducció i Comunicació. Els assaigs durant el primer quadrimestre seran tots els dijous, des del 29 de setembre al 15 de desembre, de 18 a 21 hores. Els candidats i candidates hauran de ser alumnes de la Universitat de València amb una edat màxima de  26 anys i amb coneixements previs d’interpretació amb dolçaina i/o percussió tradicional. L’estudiantat interessat a participar en la Colla haurà d’omplir aquest formulari d’inscripció. Una vegada rebuda la inscripció, l’alumnat serà convocat per a realitzar una senzilla prova de nivell que consistirà en la interpretació d’una peça lliure d’un màxim de 10 minuts de durada. La Colla de Dolçaines i Percussió de la Universitat de València, dirigida per Juan Ramon Martí, és una agrupació estable, representativa i innovadora en el camp de la música tradicional, sempre des d’un vessant formatiu. Està formada per alumnat de la Universitat de València que vol millorar la seua formació en interpretació de música tradicional valenciana.
L’Orfeó Universitari de València (OUV), dirigit per Francesc Valldecabres, ha obert el termini d'ingrés per a les proves d’accés de nous i noves orfeonistes. Les persones interessades hauran de tramitar-la en aquest formulari abans del pròxim 1 d’octubre. Una vegada superades les proves, els nous membres passaran a formar part de l’agrupació coral universitària més antiga d’Espanya, la qual commemora en 2022 el seu 75 aniversari. Els membres del cor, a més de gaudir de la interpretació de la música coral amb obres com el Rèquiem Alemany de Brahms o el Carmina Burana d’Orff, podran obtindre crèdits de lliure elecció o crèdits ECTS, millorar i completar la seua formació musical, participar en noves iniciatives i amb projecció, així com viatjar per a actuar en concerts. Els requisits per a accedir a les proves de l’Orfeó Universitari de València només en són dos: tindre més de 18 anys i estar matriculat en alguna universitat o bé posseir estudis de música. El termini d’inscripció estarà obert fins l’1 d’octubre de 2022. Amb motiu del 75 aniversari, l’OUV ha programat nombrosos projectes musicals que es desenvoluparan durant el curs acadèmic 2022-2023 com ara la col·laboració amb Marea Danza, l’Orquestra Simfònica de València i la Banda Simfònica Municipal de Castelló, entre d’altres projectes. Així mateix, també està prevista la segona edició del curs de cant Cercant dirigit per la professora Ana Luisa Chova.
La preinscripció s’ha de realitzar omplint aquest formulari. La temporada d’assaigs regulars és de setembre a juny cada dilluns, de 19 a 22 hores, i cada dijous, de 20 a 22 hores, a la Sala Charles Darwin de l’Aulari Interfacultatiu (av. Primer de Maig s/n) del Campus de Burjassot-Paterna de la UV. Per a qualsevol dubte sobre les proves d’accés, caldrà posar-se en contacte amb l’organització a través del correu electrònic orquestra@uv.es Les persones aspirants no poden tindre més de 23 anys i han de cursar com a mínim els darrers anys dels estudis professionals de música. S’hi valorarà positivament el fet d’estar cursant estudis universitaris.  Des de l’Orquestra Filharmònica s’ofereix ajudes econòmiques per a la formació musical, així com formació pedagògica i musical. L’estudiantat de la Universitat de València, tindrà un reconeixement acadèmic de dos crèdits ECTS per curs, alhora que també un reconeixement acadèmic com a pràctiques externes musicals per a l’alumnat del Conservatori Superior de Música Joaquin Rodrigo de València i del Conservatori Superior de Música Salvador Seguí de Castelló, també amb dos crèdits ECTS per curs. Així mateix, la participació en l’OFUV dóna també la possibilitat de la promoció de solistes en concerts cambrístics i orquestrals, i de grups de cambra; així com la  possibilitat de participar en gires nacionals i internacionals. Des de la seua creació el 1995, l’Orquestra Filharmònica de la Universitat de València ha esdevingut una de les orquestres més rellevants en l’escena universitària espanyola. Cada any incorpora estudiants nous i dóna una formació de gran qualitat en interpretació orquestral als 80 joves alumnes que la integren. L’Orquestra està dirigida per Beatriz Fernández Aucejo.
Sole Giménez va clausurar Serenates reivindicant el paper de la dona compositora, tan poc conegut i valorat, donant una nova vida a les obres de diferents dones autores amb la companyia del pianista Edgar Oliveiro, demostrant la gran complicitat del duo. Junts van interpretar 15 clàssics com ‘Amores’ (Mari Trini), ‘Muñequita linda’ (Nat King Cole), ‘Dos gardenias’ (Antonio Machín), ‘Ramito de violetas’ (Cecilia), o ‘La Flor de la canela’ (Chabuca Granda/María Dolores Pradera). La cantautora també va interpretar temes propis, com ara ‘Mi pequeño tesoro’, ‘Como hemos cambiado’, o ‘Alma de Blues’. ‘Mujeres de música’ és un projecte en el qual reivindica a totes les dones creadores que es van obrir pas en el camí de la música i de les quals, anys després, van recollir el testimoni. El treball inclou dos discos i una gira plens de cançons de diferents èpoques, països i estils, però amb un mateix nexe comú: el del talent femení, històricament injuriat i fins i tot silenciat. L´acte va ser presidit per la rectora de la Universitat de València, Maria Vicenta Mestre i va comptar amb la presència de la regidora d´Acció Cultural, Maite Ibáñez i la diputada de l´Àrea de Benestar Social i Qualitat Democràtica, Pilar Sarrión, així com altres autoritats acadèmiques: les vicerectores Ester Alba (Cultura i Societat); Helena Rausell (Igualtat, Diversitat i Polítiques Inclusives) i d'Ángeles Solanes (Transformació Docent i Formació Permanent) i el gerent de la Universitat, Juan Vicente Climent, entre d'altres. Després de més de 35 anys de carrera, Sole Giménez és coneguda pel seu paper de lletrista, cantant i compositora del grup Presuntos Implicados i per l'autoria de grans èxits com ‘Mi pequeño tesoro’, ‘Como hemos cambiado’, o ‘Alma de Blues’. En 2004, comença a experimentar en solitari amb combinacions de sons jazz, pop i electrònic que li valdrien diferents premis com un Micrófono de Oro i una Medalla ‘Sant Carles’. Els seus treballs més recents es desenvolupen sota el nom de ‘Dones de música’, una iniciativa amb la qual fa homenatge grans figures femenines de la música espanyola i llatinoamericana i que compta amb la col·laboració d'artistes com Rozalén, Bely Basar-te o Alba Engel. Durant la seua trajectòria, Serenates, coproduït per la Universitat de València i l'Institut Valencià de Cultura, ha tingut un èxit rotund i compta amb la col·laboració de la Diputació de València, l'Ajuntament de València a través del Palau de la Música de València, la Diputació de València, la Fundació Banc Sabadell, la Fundació Bancaixa, l'Escola d'Art i Superior de Disseny (EASD) de València, i el projecte Women’s Legacy. Enguany s'ha commemorat la 35a edició de la iniciativa que utilitza el Claustre com a marc d'un festival d'estiu nocturn especialment dedicat a música composta i interpretada per músics valencians, donant protagonisme als més joves. En aquesta ocasió, el Festival ha comptat amb actuacions de la comunitat universitària, com el Grup de Dansa o l'Orquestra Filharmònica de la Universitat de València, o amb icones de la música nacional i internacional, com Sole Giménez o David Pastor, entre molts altres artistes i agrupacions.
El 29 de juny va actuar Indentidade: Women and Arts, que omplí de música el claustre del centre cultural, amb Amalia Tortajada a la flauta i Andrea González Caballero a la guitarra. Ens presentaren el seu nou àlbum Identidade, un projecte que, a més de musical, té el propòsit d'impulsar i donar valor a la tasca de dones de diferents cultures en diversos camps artístics. Totes les obres gravades en aquest àlbum són estrenes mundials. A més de les artistes valencianes Andrea González i Amalia Tortajada, en aquest projecte hi ha altres noms femenins com les compositores Gabriela Ortiz (Mèxic), Clarice Assad (Brasil), Elisenda Fábregas (Espanya), Johanny Navarro (Puerto Rico), la productora Celia Ruiz Artacho i la dissenyadora, Anna Tena, totes elles essencials perquè Identidade siga una realitat. En el programa interpretaren algunes d’aquestes obres: Triptych, de Clarice  Assad (2020); De ida y vuelta, de Gabriela Ortiz (2021), Goyescas, d’Elisenda  Fábregas (2008) i Bambuleá, de Johanny  Navarro (2020). Un altre dels projectes amb perspectiva de gènere en aquesta 35a edició va ser Cançó oblidada d’Eidos Ensemble, format per Marian Rosa Montagut al piano, Quiteria Muñoz com a soprano i Lara Salvador com a actriu. Aquest espectacle, que tingué lloc el dia 1 de juliol al claustre de La Nau, pretenia que el públic visquera una experiència única al voltant de la música de quatre compositores. Eidos Ensemble naix en 2014 amb la doble finalitat d’unir cultures i reivindicar les composicions escrites per dones des del segle XVIII fins a l’actualitat. Cançó oblidada és un espectacle d’Eidos  Ensemble en la qual el públic va assistir a entrevistes, actuacions i moltes més sorpreses, on s’interpretà en viu cançons fins ara quasi desconegudes de Pauline  Viardot, Maria Malibran, Maria Matilde Alea i Matilde Salvador, al programa de ràdio de 60 minuts que presenta Lara Salvador. Durant la seua trajectòria, Serenates, coproduït per la Universitat de València i l’Institut  Valencià de Cultura, ha tingut un èxit rotund i compta amb la col·laboració de la Diputació de València, l’Ajuntament  de València a través del Palau de la Música, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el projecte Women’s Legacy.
El programa del concert, que esgotà les entrades, va ser dirigit per Jaume Santonja, i girà entorn del centenari del naixement de Joan Fuster. És per això que el públic va poder escoltar Marinada, el ballet simfònic per a soprano i orquestra que va compondre Vicent Garcés amb text de Fuster i que va cantar la soprano Paloma Chiner. Prèviament, s’estrenà la “Rapsòdia Bocairentina” del mateix Santonja, i conclogué el concert amb una altra estrena absoluta, “Terra en la Boca” de Voro García, a partir del poemari homònim de Joan Fuster, obra encàrrec de l'IVC, on també intervingué el Cor de la Generalitat Valenciana. La presideta del Palau, Gloria Tello, ha afirmat que este concert “netament valencià pel programa i pels intèrprets, i amb dos estrenes absolutes, continua amb l’esperit de la temporada d’abonament que acabem de finalitzar amb tant d’èxit, i que hem dissenyat entorn de la recuperació i visibilització del nostre patrimoni musical”. En este sentit, el director del Palau, Vicent Ros, ha elogiat l’estrena de les obres de Jaume Santonja i Voro García, i ha destacat respecte a l’obra de Vicent Garcés, que “després d’interpretar en el nostre concert del 9 de octubre la “Dansa Pleniunial” del seu altre ballet “Passionera”, recordem de nou a un dels nostres grans músics valencians oblidats, que va pertànyer al Grup dels Joves en la Segona República”. Al llarg de més de tres dècades, el festival Serenates ha tingut un èxit rotund i cada vegada més col·laboracions. En esta edició, hi participen l’Ajuntament de València, el Palau de la Música de València, la Diputació de València, Sabadell Fundació, Fundació Bancaixa, EASD i Women’s Legacy. Jaume Santonja ha sigut nomenat recentment director associat de l’Euskadiko Orkestra (Orquestra d’Euskadi) de Sant Sebastià. Des de 2018 també és director assistent de la City of Birmingham Symphony Orchestra (CBSO). Va obtindre un gran èxit en els seus debuts amb la BBC National Orchestra of Wales, l’Orquestra d’RTVE així com en el seu primer concert de subscripció amb la City of Birmingham Symphony Orchestra en la celebració de la seua temporada del centenari. Va ser seleccionat entre quatre joves directors prometedors per a participar el juny de 2020 en les masterclasses exclusives d’Iván Fischer i la Royal Concertgebouw Orchestra d’Amsterdam És també arranjador i orquestrador musical, a més de compositor d’obres de música de cambra. La soprano valenciana Paloma Chiner ha desenvolupat una intensa activitat concertística, actuant a nivell internacional en prestigiosos auditoris com: Teatre Sant Carlo de Nàpols, Carnegie Hall a Nova York, Kioi Hall a Tòquio, Palau de la Música de València, Teatre Guimerá de Tenerife, Teatre de Skive (Dinamarca), Teatre Principal de Maó o Palau de les Arts Reina Sofia. En el camp de l’òpera, ha interpretat els papers de Tosca de Puccini, Santuzza de Cavalleria Rusticana de Mascagni, Salud de La Vida Breve de Falla, Donna Anna de Don Giovanni de Mozart, Elisabetta de Don Carlo de Verdi, Mercedes de Carmen de Bizet i Berta de Il Barbiere di Siviglia de Rossini, així com sarsuela i concerts lírics-simfònics.
Enguany es commemora la 35a edició de la iniciativa organitzada per la Universitat de València i l’Institut Valencià de Cultura que utilitza el claustre com a marc d'un festival d'estiu nocturn. La majoria dels concerts del Festival Serenates (#Serenates2022) seran a les 22.00 hores en el claustre de La Nau i les entrades, a un preu simbòlic de tres euros, es poden adquirir en la pàgina web http://www.latenda.es/entrades. ‘Dancin’ with Dómisol Sisters és una proposta que homenatja les grans nits dels salons de ball de l'Amèrica dels anys 30, 40, i 50, com són Cotton Club o Savoy. Amb una gran posada en escena, Dómisol Sisters va presentar en la Nau el seu tercer treball en el mercat, que recull una acaronada selecció dels temes més ballables de l'època daurada del swing amb l'objectiu d'animar-nos a alçar-nos de la cadira. Prèviament, a les 19 hores, a la Sala Matilde Salvador, va hi haure un taller gratuït de lindy hop. Actualment, Dómisol Sisters està de gira presentant el seu tercer treball Smile, un viatge plantejat des del confinament que tots hem patit per la COVID. La banda va nàixer a València en 2011 amb el desig de recrear, amb arranjaments propis, els ritmes i melodies de l'Amèrica del Nord durant els anys 30, 40 i 50. Havent actuat en reconeguts festivals de jazz com el Festival de Jazz de San Javier o el de València, les seues actuacions es caracteritzen pel dinamisme i energia optimista i divertida que aconsegueix traslladar en l'Era daurada del swing. D’altra banda, caldria remarcar col·laboracions realitzades pel grup com ha sigut amb la ‘UJI Big Band’, de Castelló dirigida per Ramon Cardo, ‘La Jove Big Band de Sedajazz’ juntament a músics de renom com pot ser Perico Sambeat, Jesús Santandreu, Vicente Macián, entre altres. Durant la seua trajectòria, Serenates, coproduït per la Universitat de València i l’Institut Valencià de Cultura, ha tingut un èxit rotund i compta amb la col·laboració de la Diputació de València, l'Ajuntament de València a través del Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València, i el projecte Women’s Legacy.
L’Orquestra Filharmònica, dirigida per la seua directora, Beatriz Fernández Aucejo, va explorar entre els sons que aporten el gènere del jazz i tots els seus recursos rítmics, harmònics i melòdics. Amb el suggeridor títol ‘Strings&Jazz’, l'Orquestra va compartir escenari amb el trompetista internacional David Pastor. La trompeta del solista, un dels músics valencians més prestigiosos que ha recorregut el món desenvolupant les tècniques jazzístiques, va ser protagonista al llarg de tota la vetlada que, juntament amb el ritme de David Pastor Quartet, la bateria amb Quini Bañuls, la profunditat del contrabaix de José Aimimir i el virtuosisme del piano de Francesc Capella, van interpretar les peces més simbòliques d'aquest estil d'una forma particular i personal. ‘Strings&Jazz’ es va obrir amb l’obra de Richard Straus (1864-1949) Wiener Philharmoniker Fanfare, dirigida per Beatriz Fernández Aucejo. Amb la segona obra, Kevade de Veljo Tormis (1930-2017), l’Orquestra, dirigida per Martin Sildos, director del Teatre de Vanemuine i director titular de l’Orquestra Simfònica de la Universitat de Tallinn, va demostrar una execució perfecta que va ser interrompuda per la pluja en aquest concert imprevist i dinàmic. Els músics, que es van refugiar als suportals del Claustre, van continuar el concert amb Aranjuez Concerto, en aquest cas, sota la batuta de la seua directora titular. Aquesta fantàstica obra de Joaquim Rodrigo (1901-1999), va comptar amb els arranjaments del trompetista David Pastor i de Francesc Capella. L’Orquestra Filharmònica va completar aquest concert tan especial amb obres com Oda for trumpet, d’Alfred Reed (1921-2005); Visto desde arriba, creada per David Pastor amb arranjaments de Francesc Capella; The swan, de Camille Saint Saens (1835-1921); una versió de l’obra d’Eric Satie (1866-1925) Gymnopédie núm. 1, amb els arranjaments de Ximo Tebar i Francesc Capella; o  Fabes Contades, una peça creada per David Pastor i arreglada, de nou, per Francesc Capella. Finalment, el concert va concloure amb el bis Adiós Nonino d’Astor Piazzolla.  L’Orquestra Filharmònica de la Universitat de València (OFUV) fou creada l’any 1995. Té una plantilla de 80 joves músics, majoritàriament universitaris, l’edat mitjana dels quals és de 20 anys. La seua finalitat és proporcionar-los una formació d’alta qualitat en interpretació orquestral, amb professorat especialitzat per a cadascuna de les famílies instrumentals. Des que es va fundar fins a l’any 2010 va estar dirigida per Cristóbal Soler; des de 2011 fins a agost de 2018 per Hilari García; i des de setembre de 2018 Beatriz Fernández Aucejo és la seua directora titular. Durant la seua trajectòria, el Festival Serenates, coproduït per la Universitat de València i l’Institut Valencià de Cultura, ha tingut un èxit rotund i compta amb la col·laboració de la Diputació de València, l'Ajuntament de València a través del Palau de la Música de València, la Diputació de València, la Fundació Banc Sabadell, la Fundació Bancaixa, l'Escola d'Art i Superior de Disseny (EASD) de València, i el projecte Women’s Legacy.
Enguany es commemora la 35a edició de la iniciativa organitzada per la Universitat de València  i l’Institut  Valencià de Cultura, que utilitza el claustre com a marc d’un festival d’estiu nocturn. La majoria dels concerts del Festival Serenates (#Serenates2022) seran a les 22 hores al claustre de La Nau i les entrades, a un preu simbòlic de tres euros, es poden adquirir en la pàgina web http://www.latenda.es/entrades. L’Orfeó  Universitari de València celebrà el seu 75 aniversari en Serenates amb el concert Ieri, oggi, domani, amb la participació d’Orlando Consort, un dels grups vocals més destacats del panorama internacional en la interpretació de la música renaixentista. El concert va ser un diàleg entre música antiga i música contemporània basada en música de temps passats, i tingué com a eix central l’obra de Tarick  O’Regan, Scattered Rhymes, per a quartet, solista i cor. L’obra està basada en la Messe de Nostre Dame de Machaut  i diversos sonets de Petrarca. A més, en el concert s’hi va estrenar l’obra de la jove compositora Llum  Martín 'Imaginatio Valentiae', unes recreacions sobre el Cant de la Sibil·la i el Misteri d’Elx i un dels moment més emocionants de la nit. El programa aprofità les possibilitats del claustre de la Nau per a explorar noves sonoritats i possibilitats, en un concert dinàmic i ple de contrastos. El director de l’Orfeó, Francesc Valldecabres va assenyalar “per a nosaltres aquest concert ha sigut una oportunitat fantàstica per tal de conèixer noves maneres de treballar i aprendre amb un dels grups més destacats del panorama internacional, amb un programa arriscat i variat que demana un cor molt versàtil i en el qual tots ens hem involucrat de valent”. L’Orfeó Universitari de València, va nàixer en 1974 i està compost per estudiants, graduats i professors de la Universitat. Ha obtingut el primer premi en totes les edicions del Concurs Nacional de Cors Universitaris. També posseeix la màxima condecoració universitària amb caràcter col·lectiu i la Fulla de Llorer de la Cultura de l’Associació València de Premsa, la distinció de l’Orde de Jaume I, el Premi Clar de Llum de la Universitat de València, l’alta distinció de la Generalitat Valenciana i diferents medalles d’or com la Medalla d’Or de la Ciutat de València, entre altres guardons. A més, el diumenge 26, a les 12 hores, el Claustre va rebre Tymbals  DiPercusión, un projecte dedicat a persones amb diversitat funcional intel·lectual que pretén millorar la qualitat de vida dels pacients mitjançant grups de percussió. En Tymbals DiPercusión fan ús dels diferents estils i cultures musicals, així com dels instruments de la música afrobrasilera, afrocubana, oriental, llatina, etc., per a tractar estils accessibles a les persones amb diversitat funcional intel·lectual i que són atractius pels seus instruments i la força dels seus ritmes. A més, les batucades o grups de percussió sempre han tingut un paper social reivindicatiu. Aquest projecte presenta la diversitat com una característica inherent a l’ésser humà. Durant la seua trajectòria, Serenates, coproduït per la Universitat de València i l’Institut Valencià de Cultura, ha tingut un èxit rotund i compta amb la col·laboració de la Diputació de València, l’Ajuntament de València a través del Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València, i el projecte Women’s Legacy.
El Festival Serenates, que se celebra en el Claustre del Centre Cultural La Nau de la Universitat de València fins al pròxim dia 2 de juliol, commemora enguany la 35a edició de la iniciativa organitzada per la Universitat de València i l’Institut Valencià de Cultura que utilitza el claustre universitari com a marc d’un festival d’estiu nocturn. Les entrades, a un preu simbòlic de tres euros, es poden adquirir en la pàgina web http://www.latenda.es/entrades. Capella de Ministrers, en un concert que també va tenir la col·laboració del Vicerectorat d’Igualtat, Diversitat i Sostenibilitat, va presentar ‘El collar de la coloma’, un treball entorn del llibre homònim de l’humanista, poeta i escriptor andalusí Ibn Hazm, considerat un dels més destacats de la literatura àrab. Amb aquesta actuació, Capella de Ministrers celebra els 1.000 anys del primer tractat sobre l’amor i els amants, d’acord amb Manuela Cortés, doctora en Filosofia i Lletres per la Universitat Autònoma de Madrid. ‘El collar de la coloma’ és una antologia poètica que recull reflexions sobre la vertadera essència de l’amor i intenta descobrir que té de comú i immutable al llarg dels segles i les civilitzacions. L’obra té com a fil conductor l’experiència amorosa de l’autor, que li serveix per a raonar filosòficament i que constitueix un testimoniatge de primera mà de la vivència de l’amor en l’Al-Andalus durant la dinastia omeia. El concert, que va coincidir amb la celebració de l’Orgull LGTBIQ+ a València, va reivindicar l’amor plural. El director de Capella de Ministrers Carles Magraner, mentre llegia passatges poètics de ‘El collar de la coloma’, que intercalaven i dinamitzaven la música, va fer al·lusió a l’amor sense límits ni gènere. En aquesta ocasió, Capella de Ministrers va apostar per la memòria col·lectiva i va fer homenatge a una figura clau que va viure l’esplendor del Califat de Còrdova, el seu posterior ocàs i decadència i l’anarquia que van suposar les taifes, en una època complexa i crítica per al filòsof, teòleg i historiador, l’atzarosa vida del qual i exili van transcórrer per Màlaga, València, Xàtiva, Almeria, Dénia, Mallorca i Sevilla, per a finalment refugiar-se en l’alqueria familiar de Niebla, pròxima a Montija (Huelva), on va morir. Capella de Ministrers, dirigida per Carles Magraner, celebra 35 anys de trajectòria artística en 2022. Des dels seus inicis, és un referent internacional en la recuperació i difusió del patrimoni musical que ha rescatat i difós en més de 1.600 concerts i recollit en acurats treballs discogràfics. La seua labor investigadora, que es remunta fins a l’Edat mitjana, ha estat reconeguda amb el prestigiós Premi Internacional de Música Clàssica (ICMA) i el Premi Carles Santos en 2018. També ha sigut finalista dels Premis ICMA en 2021 i ha sigut nominat en 2022, entre molts altres reconeixements al llarg de la seua història. Durant la seua trajectòria, Serenates, coproduït per la Universitat de València i l’Institut Valencià de Cultura, ha tingut un èxit rotund i compta amb la col·laboració de la Diputació de València, l’Ajuntament de València a través del Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València, i el projecte Women’s Legacy.
El Grup de Dansa de la Universitat de València, va interpretar ‘Elionor de Villena’, una producció dirigida pel coreògraf Toni Aparisi. L’obra tracta la vida i l’obra d’Isabel de Villena per mitjà de la poètica de la dansa i de la música per a posar l’accent en aquesta: la seua lluita feminista en la literatura i l’Església. Les set ballarines en escena: Vianna Asencio, Nicole Victoria Zurita, Rosa Collado, Marta Chust, Carmen Comes, Nuria Ferri i Flora Dickie van estar acompanyades de la música de l’Acadèmia de Capella de Ministrers, amb les sorpranos Carmina Sánchez i Rosa García, Juliette Commeaux, en l’arpa i Julia Chiner, a càrrec de la viola i la simfonia. Un espectacle protoganitzat per dones que també va amenitzar la vetlada anterior, la màgica Nit de Sant Joan, amb un èxit total entre la comunitat universitària que va omplir el Claustre universitari amb la música d’un espectacle que trasllada al públic a l’Edat Mitjana. “Molts defineixen Isabel de Villena com una protofeminista, una dona molt avançada al seu temps que va rebatre la percepció cristiana de la dona com a font del pecat en el món a través de la seua obra Vita Christi”, explica Toni Aparisi, director del Grup de Dansa de la Universitat de València, que va presentar l’espectacle. El coreògraf, a partir de la biografia i l’obra de Villena, ha creat una espècie de món on transiten idees que reivindiquen la dificultat de ser dona en aquella època i en l’actual. L’espectacle, que inclou coreografies creades per Aparisi “tracta la lluita de Villena per a ser reconeguda com a pensadora independent a través d’un vestuari que recorda els hàbits que vestia Villena al convent on va escriure la seua obra i d’una escenografia que cavalca entre el medieval i el renaixentista”. “Tant per a mi com per a les alumnes ballarines, obrir el festival amb una proposta universitària és molt important, tant pel marc històric del Centre Cultural La Nau, com per la història del Festival Serenates. Tots aquests components fan que el fet de poder mostrar el nostre treball al claustre, amb l’escultura de Lluís Vives mirant-nos, siga un honor”, conclou Toni Aparisi. El Grup de Dansa de la Universitat de València va nàixer en el curs 2017-2018. En l’actualitat està dirigit per l’intèrpret, coreògraf i director d’obres de dansa contemporània, Toni Aparisi. Amb una amplíssima formació, des de l’art dramàtic, la perfomance, la dansa contemporània i les arts marcials, en la seua trajectòria destaquen diversos guardons, entre els quals es troben tres premis Max: millor intèrpret per ‘Ànima’ (2007), millor intèrpret per ‘Pinoxxio’ (2016) i millor coreografia per ‘Pinoxxio’ junt amb Rosángeles Valls (2016). Aparisi també acumula quatre premis Abril al millor intèrpret masculí de dansa i diversos guardons al millor ballarí en els premis de les Arts Escèniques Valencianes i en altres certàmens. Capella de Ministrers canalitza la seua dimensió pedagògica amb Acadèmia CdM, un projecte artístic en la línia de l’experimentació sobre les noves propostes de reinterpretació del passat amb criteris històrics (historically informed performance). La majoria dels concerts del Festival Serenates (#Serenates2022) seran a les 22.00 hores al claustre de La Nau i les entrades, a un preu simbòlic de tres euros, es poden adquirir a la pàgina web http://www.latenda. es/entrades. Al llarg de la seua trajectòria, la iniciativa coproduïda per la Universitat de València i l’Institut Valencià de Cultura, ha tingut un èxit rotund i compta amb la col·laboració de la Diputació de València, l’Ajuntament de València a través del Palau de la Música de València, la Diputació de València, la Fundació Banco Sabadell, la Fundació Bancaixa, l’Escola d’Art Superior de Disseny (EASD) de València i el projecte Women’s Legacy. 10 concerts El dissabte 25 de juny va arribar el torn de Capella de Ministrers amb ‘El collar de la coloma’ un treball sobre el llibre homònim de l’humanista, poeta i escriptor andalusí Ibn Hazm (Còrdova, 994 - Montíjar, 1064), considerat un dels més destacats de la literatura àrab. La formació celebra els 1.000 anys d’aquesta obra amb aquest nou treball i concert. El diumenge 26 de juny van haver dues actuacions. A les 12 hores (entada lliure fins a completar l’aforament) Tymbals Dipercusión va omplir La Nau de música. Aquest projecte està dedicat a les persones amb diversitat funcional i intel·lectual per a la millora de la seua qualitat de vida. A la nit (22 hores), va arribar el torn de l’Orfeó Universitari de València, amb un concert de celebració del 75 aniversari de la formació, que tindrà la participació d’Orlando Consort, un dels grups vocals més destacats del panorama internacional en la interpretació de la música renaixentista. L’Orquestra Filharmònica de la Universitat de València descobrirà, dilluns 27, els sons que aporten el gènere del jazz. Amb el suggeridor títol Strings&Jazz, l'orquestra compartirà en aquest concert escenari amb David Pastor, un dels músics valencians més prestigiosos que ha recorregut el món desenvolupant les tècniques jazzístiques. La veu de la trompeta serà protagonista al llarg de tota la vetlada que, juntament amb el ritme de la bateria, la profunditat del baix i el virtuosisme del piano, faran sonar les peces més simbòliques d'aquest estil. El dia 28, dimarts, Dómisol Sisters interpretaran ‘Dancin’ with Dómisol Sisters’, una jornada en homenatge a les grans nits dels salons de ball de l’Amèrica dels anys 30 i 40. Dómisol Sisters va nàixer a València l’any 2011 en la intenció de recrear, amb arranjaments propis, els ritmes i melodies de l’Amèrica del Nord durant els anys 30, 40 i 50. Les seues actuacions es caracteritzen pel dinamisme i energia optimista i divertida que transporta a l’època del swing. Prèviament, a les 19 hores, en la Sala Matilde Salvador de La Nau, hi haurà un taller gratuït de lindy hop (70 places) entre les persones que hagen adquirit entrades per a l’actuació de la nit. El dimecres 29 de juny Amalia Tortajada, amb la flauta, i Andrea González, amb la guitarra acosten al festival Serenates ‘Identidade: Women and Art’. Identidade és un projecte inspirador en el qual dones de diferents arrels culturals i de diversos camps artístics s'uneixen per a col·laborar i exposar un treball en comú. L’Orquestra de València amb el Cor de la Generalitat Valenciana seran a La Nau dijous, 30 de juny, per a estrenar ‘Rapsòdia Bocairentina’, dirigida pel seu propi autor, Jaume Santonja. A més a més, el mestre dirigirà ‘Marinada, ballet simfònic per a soprano i orquestra’, de Vicent Garcés i text de Joan Fuster, especialment programada en el seu centenari. El concert finalitzarà amb el Cor de la Generalitat i l’Orquestra de València interpretant conjuntament l’estrena absoluta de l’obra ‘Terra en la Boca’, de Voro Garcia. Aquest concert serà gratuït i podran adquirir-se des de 72 hores abans.   ‘Cançó oblidada’ és el títol de l’espectacle que se celebrarà divendres, dia 1 de juliol. Una producció d’Eidos Ensemble, que naix l'any 2014 amb la doble finalitat d'unir cultures i reivindicar repertoris musicals oblidats prestant especial atenció a les composicions escrites per dones des del segle XVIII fins a l'actualitat. Durant els 60 minuts de duració, el públic assistirà a entrevistes, actuacions i moltes sorpreses en el programa de ràdio que presenta la locutora Lara Salvador amb les intervencions en viu d'Eidos Ensemble que interpretarà cançons de les quatre protagonistes: Pauline Viardot, Maria Malibran, Maria Matilde Alea, i la compositora Matilde Salvador. Per últim, la cloenda del festival, el 2 de juliol, estarà a càrrec de Sole Giménez, que interpretarà ‘Mujeres de Música’, un projecte reivindicatiu sobre el paper de les dones creadores que es van obrir pas en el difícil camí de la música i altres tantes que anys després van agafar el testimoni per visibilitzar la música feta per dones. És un treball que abasta dos discos i una gira en els que sonen cançons de diferents èpoques, països i estils, però amb un mateix nexe comú: el de la dona creadora, el talent femení, històricament injuriat fins i tot silenciat.
Al llarg de la seua trajectòria, la iniciativa coproduïda per la Universitat de València i l’Institut Valencià de Cultura ha tingut un èxit rotund i compta amb la col·laboració de la Diputació de València, l’Ajuntament de València a través del Palau de la Música de València, la Fundació Banc Sabadell, la Fundació Bancaixa, Escola d’Art i Superior de Disseny de València (EASD) i el projecte Women's Legacy. El festival s’ha presentat aquest matí de divendres a La Nau per les entitats organitzadores i col·laboradores. La majoria dels concerts del Festival Serenates (#Serenates2022) seran a les 22.00 hores, al claustre de La Nau, i les entrades, a un preu simbòlic de tres euros, es poden adquirir en  http://www.latenda.es/entrades a partir de dilluns, dia 13, a les 14 hores. La programació de 2022 inclou deu actuacions. El Festival s’inaugurarà el divendres, dia 24 de juny, amb el Grup de Dansa de la Universitat, que interpretarà ‘Elionor de Villena’, una producció dirigida pel coreògraf Toni Aparisi, que tracta de la vida i obra de Villena a través de la poètica de la dansa i de la música per posar l’accent en ella: la seua lluita feminista en la literatura i l’Esglèsia. Els acompanyarà l’Acadèmia de Capella de Ministrers. El dissabte 25 de juny arribarà el torn de Capella de Ministrers, amb ‘El collaret del colom’, un treball entorn del llibre homònim de l’humanista, poeta i escriptor andalusí Ibn Hazm (Còrdova, 994 - Montíjar, 1064), considerat un dels més destacats de la literatura àrab. La formació celebra els 1.000 anys d’aquesta obra amb aquest nou treball i concert. Es tracta de poesia andalusí del segle XI de contingut homoeròtic.  El diumenge 26 de juny hi haurà dues actuacions. A les 12 hores (entada lliure fins a completar l’aforament), Tymbals Dipercusión omplirà La Nau de música. Aquest projecte està dedicat a les persones amb diversitat funcional i intel·lectual per a la millora de la seua qualitat de vida. A la nit (22 hores), arribarà el torn de l’Orfeó Universitari de València, amb un concert de celebració del 75 aniversari de la formació, que tindrà la participació d’Orlando Consort, un dels grups vocals més destacats del panorama internacional en la interpretació de la música renaixentista. L’Orquestra Filharmònica de la Universitat de València descobrirà, dilluns 27, els sons que aporten el gènere del jazz. Amb el suggeridor títol Strings&Jazz, l’orquestra compartirà en aquest concert escenari amb David Pastor, un dels músics valencians més prestigiosos que ha recorregut el món desenvolupant les tècniques jazzístiques. La veu de la trompeta serà protagonista al llarg de tota la vetlada que, juntament amb el ritme de la bateria, la profunditat del baix i el virtuosisme del piano, faran sonar les peces més simbòliques d’aquest estil. El dia 28, dimarts, Dómisol Sisters interpretaran ‘Dancin’ with Dómisol Sisters’, una jornada en homenatge a les grans nits dels salons de ball de l’Amèrica dels anys 30 i 40. Dómisol Sisters va nàixer a València l’any 2011 amb la intenció de recrear, amb arranjaments propis, els ritmes i melodies de l’Amèrica del Nord durant els anys 30, 40 i 50. Les seues actuacions es caracteritzen pel dinamisme i energia optimista i divertida que transporta a l’època del swing. Prèviament, a les 19 hores, a la Sala Matilde Salvador de La Nau, hi haurà un taller gratuït de lindy hop (70 places) entre les persones que hagen adquirit entrades per a l’actuació de la nit. El dimecres 29 de juny, Amalia Tortajada, amb la flauta, i Andrea González, amb la guitarra, acosten al Festival Serenates ‘Identidade: Women and Art’. Identidade és un projecte inspirador en què dones de diferents arrels culturals i de diversos camps artístics s’uneixen per a col·laborar i exposar un treball en comú. L’Orquestra de València amb el Cor de la Generalitat Valenciana seran a La Nau el dijous, 30 de juny, per a estrenar ‘Rapsòdia Bocairentina’, dirigida pel seu propi autor, Jaume Santonja. A més a més, el mestre dirigirà ‘Marinada, ballet simfònic per a soprano i orquestra’, de Vicent Garcés i text de Joan Fuster, especialment programada en el seu centenari. El concert, El concert, que és d'accés lliure recollint les invitacions des de 72 hores abans del concert, finalitzarà amb el Cor de la Generalitat i l’Orquestra de València interpretant conjuntament l’estrena absoluta de l’obra ‘Terra en la Boca’, de Voro Garcia. Aquest concert serà gratuït.  ‘Cançó oblidada’ és el títol de l’espectacle que se celebrarà divendres, dia 1 de juliol. Una producció d’Eidos Ensemble, que naix l’any 2014 amb la doble finalitat d’unir cultures i reivindicar repertoris musicals oblidats, amb una atenció especial a les composicions escrites per dones des del segle XVIII fins avui. Durant els 60 minuts de duració, el públic assistirà a entrevistes, actuacions i moltes sorpreses en el programa de ràdio que presenta la locutora Lara Salvador, amb les intervencions en viu d’Eidos Ensemble, que interpretarà cançons de les quatre protagonistes: Pauline Viardot, Maria Malibran, Maria Matilde Alea i la compositora Matilde Salvador. Finalment, la cloenda del Festival, el 2 de juliol, serà a càrrec de Sole Giménez, que interpretarà ‘Mujeres de Música’, un projecte reivindicatiu sobre el paper de les dones creadores que es van obrir pas en el difícil camí de la música i altres tantes que anys després van agafar el testimoni per visibilitzar la música feta per dones. És un treball que abasta dos discos i una gira en què sonen cançons de diferents èpoques, països i estils, però amb un mateix nexe comú: la dona creadora, el talent femení, històricament injuriat fins i tot silenciat. Al llarg dels anys, en el marc de ‘Serenates’ s’han estrenat moltes obres o s’han recuperat després de segles d’oblit en els diversos arxius musicals valencians. A més, molts grups valencians s’han estrenat artísticament en aquest escenari, que potencia la visibilització del talent més jove. L’autora del cartell d’enguany és l’estudiant de l’EASD, Clara Martínez Murillo.
L’Escola Coral La Nau de la Universitat de València ha iniciat el període de matrícula de nou alumnat per al curs acadèmic 2022-2023, amb la novetat que l’activitat es desenvoluparà de nou al Col·legi Major Rector Peset. Amb motiu de la pandèmia i la necessitat de buscar espais adequats, l’Escola Coral La Nau va realitzar els assajos al Jardí Botànic de la Universitat de València durant el curs 2021-2022. Arran de la desaparició de les restriccions per la millora de la situació sanitària, l’activitat retorna al Col·legi Major Rector Peset. Els assajos es faran cada dilluns, des del 3 d’octubre de 2022 fins al 12 de juny de 2023. L’Escola Coral, dirigida per Mònica Perales, està integrada per tres cors: Mestral, per a xiquets i xiquetes entre 4 i 6 anys; Garbí, de 2n a 6é de primària; i Tramuntana, a partir de l’ESO. Els horaris seran els següents: - Cor Mestral: de 17:45 a 18:30 hores. - Cor Garbí: de 18:30 a 19:15 hores. - Cor Tramuntana: de 19:15 a 20:15 hores. Respecte a les classes de Lectura musical, que rebran els i les participants dels Cor Garbí i Tramuntana, es duran a terme en la Sala de Seminaris del mateix edifici del Col·legi Major a càrrec d’Inmaculada Mirapeix. L’Escola Coral La Nau va nàixer l'any 2002 al si de la Universitat de València amb l’objectiu de donar cabuda a la formació musical mitjançant la interpretació coral per a escolars a partir dels quatre anys. Parteix de la premissa que la cançó és l’element bàsic per a estructurar un bon ensenyament musical, un excel·lent mitjà d’expressió espontània i un component important de la formació humana. La veu és un magnífic instrument que portem incorporat al nostre cos. Està demostrat que el cant grupal té grans beneficis, ja que contribueix al desenvolupament de l'autoestima, motivació i autocontrol, entre d’altres. Els beneficis del cant coral en els xiquets i les xiquetes es multipliquen, pel fet que ajuda en l’evolució del llenguatge i la memòria, en la millora de la concentració i en el creixement de la intel·ligència social.
Pablo García-Berlanga, nebot-net del director, vol posar en valor aquesta música en el marc de les activitats del centenari del naixement del cineasta a través d’un concert titulat ‘Berlanga i la seua música’ en la Capella de la Sapiència de La Nau. El recital a piano, que repassarà els millors moments de la música de les seues pel·lícules, serà acompanyat per imatges creades expressament per a aquest projecte pels artistes plàstics valencians Ceballos&Sanabria. El programa del concert repassa la música de compositors com ara Jesús García Leoz, ‘Esa pareja feliz’ (1951) o ‘Bienvenido Mr. Marshall (1952); Miguel Asíns Arbó, ‘Plácido’ (1961) o ‘La vaquilla’ (1984); de Luis Mendo, ‘Blasco Ibáñez (1996)’; o de Francesco Lavanigno, ‘Calabuch’ (1956), entre altres. L’entrada és gratuïta amb confirmació d’assistència a través d’aquest enllaç El pianista Pablo García-Berlanga destaca per la creativitat que desprenen les seues interpretacions i programes. Format en el Conservatori Superior de Música de València i en el Koninklijk Conservatorium Brussel y en la Royal Academy of Music de Londres, la seua inquietud artística li ha encaminat a desenvolupar un repertori que abasta des del barroc fins a la música contemporània, incloent sempre composicions inèdites o desconegudes. Actua a nivell internacional en prestigiosos auditoris internacionals com Carnegie Hall de Nova York, el KIOI Concert Hall de Tòquio o el Palau de les Arts de València. El pianista, a més d'haver gravat cinc CDs, ha sigut guardonat amb el Christian Carpenter Piano Prize, el primer premi en l'II Concurs Internacional de Música de Cambra de Cofrentes i amb el IBLA Grand Prize. Actualment, compagina la seua activitat artística amb la seua labor com a docent en el Conservatori Superior de Música de València.
Acompanyada pel president de l’Orfeó, Pedro Díez, i el seu director musical, Francesc Valldecabres, la rectora va dir en donar-los la benvinguda: “És un plaer participar en aquest acte, amb el qual celebrem l’aniversari d’una associació cultural degana que ha deixat la seua empremta no només a la Comunitat Valenciana, sinó també en l’àmbit internacional”. Un recorregut, l’internacional, que durant els anys de pandèmia s’ha vist materialitzat en el Projecte BeethOUVen 9, “un gran repte digital en el qual hi hem col·laborat, amb més de 150 músics d’arreu del món (Espanya, Filipines, EUA, Canadà, Alemanya, França, Bèlgica, Lituània, Polònia, Holanda, Colòmbia, Itàlia, Anglaterra i Cuba)”, va explicar Pedro Díez. La música interpretada en el document audiovisual, que es va projectar durant l’acte al Paranimf, “és una reducció de l’últim moviment de la ‘Simfonia núm. 9’ de Beethoven, un himne a l’alegria en moments convulsos per la pandèmia”. Pedro Díez també es va referir a la celebració del 75 aniversari de l’Orfeó Universitari de València com a una “resposta a les inquietuds musicals dels orfeonistes, sense oblidar que la música pot convertir-se en la millor via per a canviar la societat en la qual vivim”. En aquest sentit, va destacar la vessant social de la formació musical, la qual “ens ha permés aconseguir la consideració d’Associació d’Utilitat Pública; un reconeixement, sense dubte, a l’activitat duta a terme en la llarga història de l’Orfeó i que ens fa sentir orgullosos”. Activitats commemoratives  Aquest caràcter social es veu reflectit així mateix en la programació d’activitats que presentà Francesc Valldecabres, la qual es divideix en tres àmbits diferenciats però connectats entre si: l’àmbit musical, el formatiu i el social. Pel que fa a l’àmbit musical destaca la col·laboració amb solistes de prestigi i agrupacions com ara el grup vocal britànic Orlando Consort, els contratenors Carlos Mena i Gabriel Díaz, la soprano Pilar Moral, la mezzosoprano Marina Rodríguez-Cusí, el grup de música barroca Música Trobada, la Banda Simfònica Municipal de Castelló i la companyia de dansa Marea Danza, entre uns altres.  L’apartat formatiu té el seu epicentre en l’organització de la primera edició de ‘Cercant. Curs d’especialització i repertori per a cantants’, dirigit per l’orfeonista Ana Luisa Chova, catedràtica de Cant del Conservatori Superior de Música de València. Es tracta d’un curs adreçat a l’alumnat de conservatoris superiors de música i a professionals que ja han finalitzat els seus estudis i compta amb un equip docent d’alta qualitat compost per Gabriel Díaz, Carlos Mena, Ana Luisa Chova, Marina Rodríguez-Cusí, Angus Smith (Orlando Consort), Montserrat Palacios i Miquel Ramón. El curs, que va començar el passat 26 de març, se celebra al Palau de la Música de València fins al proper 11 de juny. I pel que fa a l’àmbit social, l’Orfeó Universitari de València convidarà a totes i tots els orfeonistes que hi han format part al llarg dels seus 75 anys de vida a interpretar l’obra ‘Carmina Burana’ de Carl Orff. Aquesta coneguda peça va ser estrenada a Espanya per l’Orfeó l’any 1960 amb gran acollida per la crítica del moment. Com a colofó de la celebració del 75 aniversari de l’agrupació, l’Orfeó oferirà el dia 25 de novembre, a la Catedral de València, el concert principal de la commemoració amb la interpretació de peces de la compositora valenciana Amparo Edo (estrena encàrrec de l’Orfeó pel seu 75 aniversari), Arvo Paart, Ola Gjeilo, Peteris Vasks i Samuel Barber. Aquest concert, a més, retrà homenatge al personal sanitari i serà en record de les víctimes de la pandèmia de la covid-19. “Per a nosaltres és un regal celebrar 75 anys de trajectòria ininterrompuda en un moment en què sentim que el projecte musical de l’Orfeó gaudeix de gran vitalitat. Els esforços realitzats durant els últims anys envers la qualitat artística de l’agrupació i el desenvolupament recent de projectes multidisciplinaris han aportat una gran riquesa al cor que li permet afrontar grans reptes musicals en el futur”, va assenyalar Valldecabres. “La sala més emblemàtica i històrica”  La rectora de la Universitat de València, Maria Vicenta Mestre, va cloure les intervencions destacant, en primer lloc, l’espai que albergava l’acte, el Paranimf, “la sala més emblemàtica i històrica del patrimoni que atresora la Universitat de València i que acull els actes més solemnes de la vida universitària”. “És per a mi un privilegi presidir aquest acte que posa de relleu un actiu cultural com és l’Orfeó Universitari, donant resposta a la missió cultural d’aquesta institució acadèmica i mostrant el seu paper fonamental en la societat valenciana”, va assenyalar. La rectora, en el seu discurs, va remarcar la importància de la intervenció de l’Orfeó en els diferents actes acadèmics i com la seua música, llenguatge universal, arriba a crear “una atmosfera màgica que emociona al públic fins a abstraure’l del present”. “La celebració d’aquest aniversari posa en valor el que l’associació ha aconseguit i tot el que significa, i ho fa després de dos anys molt difícils de pandèmia, la qual tampoc no va aturar l’Orfeó ni la seua música”, va insistir, i adreçant-se al públic va afirmar: “És un privilegi i un honor saludar-vos hui i dir-vos quant d’important sou per a la nostra Universitat, una formació degana, històrica, que ens fa sentir orgullosos i que quan actua ens fa feliços”. En finalitzar el seu discurs la rectora, Pedro Díez i Francesc Valldecabres presentaren el cartell del 75 aniversari, amb una nova imatge, que lliuraren a la Universitat, i que arreplegà Maria Vicenta Mestre després de rebre la beca de l’agrupació. Tot seguit, l’Orfeó imposà el pin del 75 aniversari a l’exrector Francisco Tomás, present en l’acte, el qual va comptar també amb l’assistència de la regidora d’Acció Cultural de l’Ajuntament de València, Maite Ibáñez; Marta Alonso, membre del Consell Valencià de Cultura; i el gerent de la Fundació General de la Universitat de València, Cristóbal Suria; a més de professorat, estudiantat, amigues i amics de l’Orfeó, i membres de la comunitat universitària. Un poc d’història  L’Orfeó Universitari de València, el cor universitari més antic d’Espanya, i un dels motors principals de la cultura valenciana, celebra enguany 75 anys d’història dinamitzant el món musical valencià amb qualitat i compromís. Des que va ser creat l’any 1947, ha estat format per estudiantat, professorat, graduades i graduats associats a la Universitat de València, el que li confereix un marcat caràcter educatiu al projecte. Per les seues files han passat més de 3.000 persones que formen una gran família coral que s’estén pel territori valencià, però també a nivell estatal i internacional. És en l’àmbit universitari on l’Orfeó despunta com a una entitat de referència, és per aquest motiu que la comunitat universitària esdevé fonamental en aquest 75é aniversari. Darrerament, l’Orfeó ha creat tota una xarxa de projectes educatius i socials, amb la col·laboració de diferents institucions, que en completen el vessant formatiu, relacionant aquesta formació amb altres modalitats artístiques a través d’iniciatives com el Projecte Residències, que posa en contacte creadors sonors i gràfics per tal de construir espais interdisciplinaris nous. En 2022, el cor tindrà a la dissenyadora Marta Negre i a l’artista sonora Montserrat Palacios com a protagonistes.
La gira es completa en maig, els dies 15 i 19, al TAC Teatre Auditori de Catarroja (adquisició d’entrades) i al Teatre Echegaray d’Ontinyent, respectivament. Els dos concerts començaran a les 19 hores. Les entrades per al concert de Catarroja es poden adquirir amb un descompte del 50% amb el codi OFUV50. L'operativa és molt senzilla: s'ha de triar la tarifa 'Codi promocional' i, una vegada seleccionada, se sol·licita el codi que cal introduir perquè s'aplique el descompte. Quant a les entrades per a l'actuació d'Ontinyent, aquestes es posaran a la venda a les taquilles del Teatre Echegaray amb un preu de 5 euros per a públic en general. Sota l’experta direcció de la valenciana Beatriz Fernández Aucejo, recentment guardonada en el concurs internacional de directores ‘La Maestra’ de París, les i els joves músics de l’Orquestra de la UV abordaran un repertori exigent amb gran qualitat musical i interpretativa amb l’objectiu de difondre el patrimoni musical europeu a través d’autors com ara Weber, Borodin i Smetana. Així, el programa de la gira, posat en escena el dia 13 de febrer a l’Auditori de Saragossa, es presenta en dues parts de poc més de 20 minutos de duració cadascuna d’elles. La primera arrancarà amb ‘Oberon’, ‘Obertura’ de Carl Maria von Weber (1786-1826), i li seguirà ‘El Moldava’ de Bedrich Smetana (1824-1884), que donarà pas a la segona part, dedicada exclusivament a la ‘Simfonia núm. 2 en si menor’ d’Alexander Borodin (1833-1887). L’Orquestra Filharmònica de la Universitat de València  L’Orquestra Filharmònica de la Universitat de València va ser creada l’any 1995. Té una plantilla de 80 joves músics, en la seua majoria universitaris, i la seua edat mitjana és 20 anys. La seua finalitat és proporcionar als seus membres una formació d’alta qualitat en interpretació orquestral, amb professorat especialitzat per a cadascuna de les famílies instrumentals. Des de la seua fundació fins a l’any 2010 va ser dirigida per Cristóbal Soler, des de 2011 fins a agost de 2018 per Hilari Garcia, i des de setembre de 2018, Beatriz Fernández Aucejo és la seua directora titular. L’Orquestra actua regularment al Palau de la Música de València i ha realitzat nombrosos concerts a diverses sales d’Espanya i Europa, com el Palau de les Arts Reina Sofia de València, l’Auditori de Saragossa, l’Auditori de Barcelona, l’Auditori de Lleó, l’Acadèmia Philharmonicorum de Ljubljana, l’Àustria Center de Viena o el Mozarteum de Salzburg, entre altres. L’any 1998 va participar en la XXVII edició del Concurs Internacional d’Orquestres Joves a Àustria, obtenint el primer premi en la categoria d’orquestres simfòniques. Gràcies al seu impuls, es crea en 2015 la Xarxa d’Orquestres Universitàries Espanyoles SINERGIA, de la qual és membre, així com de la Xarxa Europea d’Orquestres Universitàries (ENUO). Des de setembre de 2020 participa com a sòcia en el projecte Erasmus+ Meets (Music in Higher Education to Develop Transversal Skills). Les seues activitats es realitzen amb el patrocini de l’Àrea d’Activitats Musicals de la Fundació General de la Universitat de València. Beatriz Fernández Aucejo, directora  Natural de Paiporta (València), és diplomada en Magisteri Musical per la Universitat de València, llicenciada en Clarinet pel Conservatori Superior de Música “Joaquín Rodrigo” de València, titulada professional en Piano pel Conservatori Professional de Música de Torrent, llicenciada en Direcció d’Orquestra de Vents per l’Associated Board of the Royal Schools of Music (el Regne Unit) i llicenciada en Direcció d’Orquestra pel Conservatori Superior de Música “Manuel Massotti Littel” de Múrcia. Ha estat al capdavant de diverses orquestres nacionals i internacionals entre les quals destaquen la Deutsche Kammerakademie Neuss am Rhein, Orquestra de la Comunitat Valenciana, Orquestra de València, Orquestra Simfònica de Barcelona i Nacional de Catalunya OBC, Mendelssohn Symphonia Orchestra and EuropaChorAkademie, Orquestra del Festival Internacional de Música de Cancun, Orquestra Simfònica Joventuts Musicals de Calahorra, Orchestra del Conservatori Cherubini di Firenze, Orquestra de la FSMCV, Jove Orquestra de la Generalitat Valenciana, Jove Orquestra Simfònica de Galícia i Orquestra del Conservatori Superior “Massotti Littel” de Múrcia, entre altres. Ha sigut directora assistent al costat dels mestres Cristóbal Soler i Manuel Galduf en la Jove Orquestra de la FSMCV, Orquestra Filharmònica de la Universitat de València i Jove Orquestra de la Generalitat Valenciana, i ha sigut titular de l’Orquestra de la Unió Musical de Llíria i Orquestra Ateneu Musical del Port de València on ostenta el càrrec de directora d’honor. Dins de la seua trajectòria professional ha sigut convidada a dirigir agrupacions simfòniques de la talla de Republic Korean Navy Band, Banda Simfònica Municipal de Madrid, Banda Municipal de Barcelona, Municipal de Santiago de Compostel·la i Banda Municipal de Palma, entre altres. Ha sigut directora titular de la Societat Musical La Lira de Vilafamés (Castelló), Associació Cultural Allegro de València, Societat Musical “L’Artesana” de Catarroja i Unió Musical de Carlet, al costat de les quals obté els guardons de quatre “Mencions d’Honor” en els diferents certàmens en els quals ha participat. Sobreïx, al seu torn, la titularitat durant l’any 2015 de la Banda Simfònica de Dones en la seua creació, Jove Banda Simfònica de la FSMCV, sent la primera dona a ostentar aquest càrrec i subdirectora de la Banda Municipal de Barcelona entre 2017 i 2019. Dins del camp de Direcció d’Orquestra realitza estudis de perfeccionament al costat de mestres, com Cristóbal Soler, José Miguel Rodilla, Ferrer Ferran, Ernesto Izquierdo, Manuel Galduf, José María Cervera Collado, Bruno Aprea, Peter Gülke, Yaron Traub, Joshard Daus, George Pehlivanian, Rodolfo Saglimbeni i Michael Tabachnick a l’Acadèmia Chigiana (Siena), entre altres. En l’actualitat estudia junt al mestre Arturo Tamayo al Conservatorio della Svizzera Italiana de Lugano (Suïssa). Destaca també la designació com a membre del tribunal en diferents edicions dels Certàmens Provincials de Bandes de Música de València, Alacant i Castelló, Certamen de la Comunitat Valenciana, Certamen Nacional de Catarroja, Certamen Nacional de Colòmbia‐Paipa, Certamen d’Orquestres de Bankia de la Comunitat Valenciana, Festival Internacional de Jeju (Corea del Sud), entre altres, havent rebut diversos reconeixements a la seua professionalitat, com el Premi Isabel Ferrer de la Generalitat Valenciana, Guardó Una de Primera per la Federació de Falles de la Ciutat de València o el Premi a la Igualtat pel Periòdic Aquí de la Comarca de L’Horta Sud. A aquests guardons se sumen els reconeixements rebuts aquest mateix mes a París després del seu pas pel concurs internacional de directores ‘La Maestra’, que en la seua segona edició ha premiat per primera vegada a una espanyola, reconeguda, a més, amb el Premi ARTE. En l’actualitat és directora titular de la Societat Musical “Lira Castellonera” així com titular de l’Orquestra Filharmònica de la Universitat de València.
Tots els concerts començaran a les 19 hores, excepte l’últim, que serà a les 12 hores. L’entrada als espectacles és gratuïta amb invitació que caldrà reservar a partir de 72 hores abans del dia del concert en https://events.fundacio.es/o/40 Aquest dimarts, dia 12 d’abril, arrancarà la programació amb l’actuació del grup Ópera et Poesié Chantée a l’Auditori Joan Plaça del Botànic. Silvia Vázquez (soprano), Teodora Cotuna (arpa) i Vicent Gelós (flauta) interpretaran obres de Donizetti, Saint-Saëns i Bellini, entre uns altres autors. D’altra banda, destaquen en aquest cicle els concerts que segueixen una línia de suport a la música valenciana i a la música composta per dones mitjançant la inclusió sistemàtica de compositores i compositors. Així, el dia 17 de maig i al costat de l’Institut Valencià de Cultura (IVC), el quintet de vent i Premi Nacional de Música 2020 Spanish Brass presentarà el doble CD ‘Vine, vine Spanish Brass’, produït per l’IVC. Igualment, a través de la col·laboració habitual de l’Aula de Música amb la Unitat d’Igualtat UV i, enguany, amb el Projecte ‘Women’s Legacy’, Quartet Prisma oferirà un concert el dia 1 de juny a La Nau amb obres de Tailleferre, Maconchy i Megías. A més, l’Aula de Música ha col·laborat, en el marc del cicle primaveral, en les activitats de la Marató Verdi juntament amb el Palau de les Arts i l’Aula de Gastronomia de la Universitat el passat dia 6, amb un concert oferit a la Capella de la Sapiència tot seguit de la taula redona ‘A la cuina amb Verdi’. Els Concerts de Primavera formen part de la programació regular de l’Aula de Música de la Universitat de València, organitzada pel Vicerectorat de Cultura i Societat amb la participació de l’Àrea d’Activitats Musicals de la Fundació General UV.
La Junta Directiva de la societat va aprovar la concessió d’aquestes distincions en la sessió ordinària del passat 17 de novembre. Aquest guardó premia personalitats i institucions en reconeixement de la seua labor a favor de la difusió de la cultura i, especialment, la música. El guardó va ser recollit per la vicerectora de Cultura i Societat, Ester Alba, que va expressar el seu agraïment per aquesta distinció, dissabte passat, dia 2 d’abril, en el marc d’un concert i una cerimònia en la qual també es va atorgar un premi  al crític Justo Romero, a Marga Landete i al clariner José Alamá. La Banda Primitiva de Llíria ha distingit la Universitat de València per ser “una de les entitats de referència per a la proliferació, la investigació i la difusió del ric patrimoni musical de la Comunitat Valenciana”. La Universitat de València compta amb una Aula de Música (Vicerectorat de Cultura) que organitza, al llarg del curs, una sèrie d’activitats que canalitzen aquesta projecció de cultura musical. Es realitzen més de 40 concerts de música de cambra (instrumental i vocal) als auditoris propis de la Universitat de València. A més de promoure les investigacions i recuperació de la música valenciana amb la publicació de diversos recopilatoris,  i la formació musical, juntament amb l’Àrea d’Activitats Musicals de la seua Fundació General i l’IVC, la Universitat organitza el festival musical de referència Serenates, amb més de 30 anys d’existència, que se celebra al Claustre de la Nau. La Universitat és també un referent entre les universitats espanyoles per la qualitat i diversitat de formacions musicals que ha impulsat. D’entre les més de 80 universitats existents a Espanya, només quinze han creat una orquestra filharmònica. La Universitat de València compta amb una de les deganes, l’Orquestra Filharmònica de la Universitat de València (OFUV), fundada en 1995 per a donar resposta i cohesió a les diferents ofertes d’agrupacions instrumentals formades per estudiants. A més, la Universitat forma part de l’Orfeó Universitari de València, el cor universitari més antic d’Espanya, i ha impulsat altres formacions com l’Escola Coral La Nau, el Club Coral La Nau Gran i la Colla de Dolçaines i Percussió.
El concert va incloure la Simfonia núm. 2 en si menor d’Aleksandr Borodín (1833-1887) i una selecció d’àries de Giuseppe Verdi (1813‐1901). En aquesta segona part del programa, van participar com a tenor Álvaro Diana, Ilona Matarazde i Saray García com a sopranos, Óscar Velázquez com a baríton i Rafael Quirant com a sopranista. A més, es va comptar amb la participació de l’alumnat de de cant del Màster d’ensenyaments artístics d’interpretació operística del Conservatori Superior de Música «Joaquín Rodrigo» de València, l’alumnat de la Linköping Academic Orchestra (LAO) de la Universitat de Linköping i l’Orquestra Filharmònica de la Universitat de València, dirigida per Beatriz Fernández Aucejo.  L’activitat va continuar al Centre Cultural La Nau de la Universitat de València amb una taula redona, el dia 6 d’abril, al voltant de la figura de Verdi, on es va parlar no sols dels aspectes musicals, sinó que també es va donar una visió de la gastronomia i enologia de les regions del nord d’Itàlia on va transcórrer la vida del compositor. L’activitat, organitzada per l’Aula de Gastronomia de la Universitat, junt amb l’Aula de Música i el Palau de les Arts, es va celebrar a la Capella de la Sapiència i comptarà amb la participació d’Anselmo Alonso, historiador d’Art, traductor i tècnic de l’àrea de dramatúrgia del Palau de Les Arts; Víctor Gil, responsable de projectes educatius del Palau de Les Arts; Pablo Ministro, xef executiu del restaurant Contrapunto; Francisco Higón, professor titular del departament d’Economia Aplicada de la Universitat i Rosa Marín, responsable de l’Aula de Gastronomia de la Universitat. En acabar la taula redona, es va poder gaudir del concert Paráfrasis Verdi / Listz II amb els pianistes Jorge Balanzá i Carlos Apellániz, que interpretaren obres de G. Verdi, C. Gounod i R. Wagner. Les entrades es van exhaurir.   El Marató Verdi és un programa d'activitats que el Palau de les Arts ha programat entre el 25 març i el 10 d'abril amb motiu les representacions de Macbeth de Verdi. Es tracta d'una sèrie d'activitats entorn de la figura d'aquest compositor romàntic italià d'òpera, i l'objectiu de la qual és dotar de major dinamització l'activitat cultural, amb propostes dins i fora del propi edifici que abasten des de l'educatiu fins al gastronòmic, incloent concerts i recitals.
Monty Peiró ha format part de Sweet  Little Sister, Gran Quivira, Femme Fractal i The Backseats entre altres.  Ha col·laborat amb bandes tan diferents com els suecs Hardcore Superstar, Alfredo Piedrafita de Barricada, Los Chikos del Maíz o Mafalda. També ha sigut corista de Seguridad Social, Neus Ferri, Reina Roja o Ramonets. En actiu des de fa vint anys, sempre ha reivindicat el paper de les dones en el rock i el metall. Actualment, dirigeix la secció ‘Pioneres’ en el programa musical Territori sonor en la ràdio d’À Punt, en què investiga sobre les dones pioneres en la història de la Comunitat Valenciana. Davish G. Álvarez és guitarrista i compositor d’Angelus  Apatrida, la banda de metall més internacional de l’escena estatal. Han girat per Europa  i Llatinoamèrica i han tocat en països com el Japó i la Xina. Amb el seu últim disc, l’homònim Angelus Apatrida, van ser número u de vendes a Espanya. Davish és considerat un dels millors guitarristes de metall i és professor de guitarra. Les entrades per aquest concert es van exhaurir. En tornar de Falles, Platz al campus de Burjassot El cicle de 'Musiques Urbanes' de la Universitat de València va prosseguir al Campus de Burjassot (Sala Charles Darwin)  dimarts que ve 22 de març, a les 20.15 hores, amb el concert del grup valencià Platz. L'activitat s'inscriu en el programa 'Cultura als campus' de la Universitat', a través del que el Servei de Cultura Universitària acosta iniciatives culturals als campus universitaris. El grup valencià format per Massad Kassab (guitarra/veus), Daniel Biot (bateria), Lucas Calpe (guitarra) i Víctor Fèlix (baix). Han gravat un EP, ‘Todo el mundo tiene sueño’. Actualment, estan preparant les composicions per al seu primer LP. La majoria dels integrants no superen els 17 anys per aquesta raó, desborden energia i entusiasme sobre l'escenari, amb temes que "beuen del dramàtic i l'elegantment decadent", segons publicacions com 'Mondosonoro'. Els seus temes s'han sentit en programes de culte com ara ‘Disco grande’, ‘Los 39 sonidos’ o ‘El club de amigos del crimen’.
La directora de l’OFUV és així la primera espanyola en obtindre aquest reconeixement, al qual van aspirar 200 candidates, de les quals 14 van estar seleccionades per a concursar-hi. El concurs s’ha desenvolupat al llarg dels darrers dies al Philarmonie de París junt a l’Orquestra Mozart de la capital francesa, sent Beatriz Fernández l’única espanyola en arribar a la final en les dues edicions de la competició celebrades fins ara.  Beatriz Fernández, que va compartir nacionalitat amb la directora també espanyola Mercedes Díaz, arribà a formar part de la gran final després de les diferents fases de classificació, obtenint a més el Premi Arte, el qual li permetrà dirigir una de les orquestres més importants de la ciutat de París en un concert que serà retransmés i registrat pel Canal ARTE.TV. Entre el jurat que ha atorgat ambdós reconeixements a la directora valenciana destaca la presència de la directora i violinista estatunidenca Marin Alsop. Beatriz Fernández Aucejo  Nascuda a Paiporta (València), és diplomada en Magisteri Musical per la Universitat de València, llicenciada en Clarinet pel Conservatori Superior de Música Joaquín Rodrigo de València, titulada professional en Piano pel Conservatori Professional de Música de Torrent, llicenciada en Direcció d’Orquestra de Vents per la Associated Board of the Royal Schools of Music (Regne Unit) i llicenciada en Direcció d’Orquestra pel Conservatori Superior de Música Manuel Masotti Little de Múrcia. Amplia estudis de direcció d’orquestra a la Universitat Mozarteum (Salzburg) i a l’Academia Chigiana (Siena), i amb destacats mestres com Peter Gülke, Rodolfo Saglimbeni i Michael Tabachnick. I en l’actualitat estudia junt al mestre Arturo Tamayo en el Conservatorio della Svizzera Italiana de Lugano (Suïssa). Ha sigut subdirectora de la Banda Municipal de Barcelona i directora convidada a diferents orquestres nacionals i internacionals. En reconeixement a la seua trajectòria professional ha rebut diversos guardons, com ara el Premi Isabel Ferrer de la Generalitat Valenciana, als quals s’hi sumen els premis guanyats aquesta setmana a París. En l’actualitat és directora de la Lira Castellonera i des de setembre de 2018 és directora titular de l’Orquestra Filharmònica de la Universitat de València.
La conferència "L’al Àndalus que portem a dins. Empremtes que avui perduren", va ser a càrrec de Jorge Ramos Tolosa, professor d'Història Contemporània a la Universitat de València; Mar Juan Tortosa, investigadora postdoctoral de la Universitat i del periodista David Segarra. La taula redona és una trobada entre el sud i l'est peninsular on es compartiran trets i tradicions heretades del període d’al-Àndalus. El col·loqui, que també es va realitzar a Xàtiva el mateix dissabte pel matí, naix del desig de reflexionar sobre el “ingent llegat cultural que influeix més del que pensem, a través de costums, la parla, la música o el ball; ja que la història oficial no ens conta com érem o què va succeir en aquest període extens i crucial, el qual les organitzadores consideren imprescindible que es conega, perquè forma part del nostre ADN, de la nostra identitat”. El recital-concert ‘Flamenco. Arqueología de lo jondo’ va estar a càrrec d'Antonio Manuel a la paraula; José María Cala, al cant i Carlos LLave, a la guitarra. Antonio Manuel, doctor i professor en Dret, és un ferm defensor del llegat andalusí en el nostre patrimoni i història, perquè indaga amb passió i lucidesa aquesta influència que es prolonga fins al present, donant com a resultat dos llibres de referència: ‘La huella morisca. El Al-Ándalus que llevamos dentro’ i ‘Flamenco. Arqueología de lo jondo’. L'última obra, que motiva la creació d'aquest recital-concert, revela la història clandestina de la península que el poble custòdia des de temps remots en els nostres costums, cantes, tocs i balls. Les entrades es van esgotar.
El primer dels concerts, aquest dimarts dia 18, tindrà lloc a l’Auditori Joan Plaça del Botànic i anirà a càrrec de Simant Duo, amb Rubén Simeó a la trompeta i Antonio Morant al piano. El duet interpretarà obres d’autors com ara Schubert, Chopin i Liszt, entre d’altres. Tant el Botànic com el Col·legi Major Rector Peset oferiran un concert al mes. El gruix de la programació, amb un total de huit concerts, se celebrarà a La Nau, on tots els dimecres entre febrer i març hi ha programació musical, sempre que la situació sanitària ho permeta. El director de l’Aula, el professor Vicente Galbis, destaca la tornada al Col·legi Major Rector Peset, que se suma com a seu després de la interrupció per la pandèmia, “com a primera novetat significativa” d’una programació que s’estendrà fins al pròxim mes de març i que, d’una banda, oferirà una major presència dels conjunts de cambra sorgits de l’Orquestra Filharmònica de la Universitat de València (dels 13 concerts, set seran protagonitzats per aquests grups) i, d’una altra, ressalta “la participació simultània d’intèrprets professionals de trajectòria nacional i internacional”, com el trompetista Rubén Simeó, la soprano Belén Roig, el violinista Jacobo Christensen i els grups Mixtour Quartet o Harmonia Ensemble amb la cantant Lorena Valero al capdavant. Una altra de les novetats de la programació musical per a aquest trimestre és l’organització del concert “que sorgeix de la col·laboració institucional plantejada amb el Conservatori Superior de Música de València, en concret, amb el seu Màster d’Interpretació Operística” i que se celebrarà el dia 16 de febrer (dimecres) a la Capella de la Sapiència de La Nau, a càrrec de tres cantants procedents del Màster: dos sopranos i un baríton. A més, l’Aula de Música continuarà la col·laboració amb la Unitat d’Igualtat de la Universitat de València en l’organització d’un concert de soprano i piano el dia 9 de març, també a la Capella de La Nau, en el marc de les activitats culturals programades per a celebrar el Dia Internacional de la Dona. En aquest concert s’oferirà un programa integrat únicament per compositores. L’entrada a tots els concerts és gratuïta amb invitació que es pot reservar a través d’aquest enllaç a partir de 72 hores abans del dia del concert.
Totes elles van oferir un programa amb set espectacles, que començà el passat dia 3 a Benigànim amb l’Orfeó Universitari de València, dirigit per Francesc Valldecabres. La programació de l’Orfeó continuà el passat dia 19 a l'Església de Sant Joan del Mercat (València) amb el concert més clàssic del Nadal valencià, ‘El món canta davant un bressol’, un dels recitals més veterans en el panorama musical de la ciutat de València, amb més de 60 edicions i una única temàtica: la celebració del Nadal amb un repertori sempre sorprenent que inclou composicions valencianes i d’arreu el món. Escola Coral i Club Coral  Com mana la tradició, participaren també en els Concerts de Nadal aquestes dues formacions musicals universitàries, dirigides per Mònica Perales i Massana, i la participació d’Eduard Marquina al piano. L’Escola Coral La Nau de la Universitat de València va fer la seua intervenció nadalenca dilluns, dia 20, a l’Auditori Joan Plaça del Jardí Botànic, amb la participació dels cors Mestral, Garbí i Tramuntana, que interpretaren nadales valencianes populars amb arranjaments de Maria Martorell, Josep Crivillé i María Teresa Jiménez. Va cloure el programa el cant comú ‘Cambiar el mundo’ de Jim Papoulis, que pujà a tots els grups corals sobre l’escenari. Per la seua banda, el Club Coral La Nau Gran de la Universitat de València actuà dijous 23, al Claustre de La Nau, amb un repertori tradicional, però no menys variat, de nadales com ara el ‘Dindirindín’, ‘La Nit de Nadal’ o ‘A tots unes bones festes’, a més de versions originals com l’‘Imagine’ de John Lennon. El Concert de Nadal de l’Orquestra  Com cada any, l’Orquestra Filharmònica de la Universitat de València va participar en el cicle nadalenc en dues ocasions: a Gandia i a la ciutat de València. Beatriz Fernández Aucejo va dirigir per quart any aquesta cita festiva amb el públic gandienc primer i amb el valencià en segon lloc. Dijous 16, el Teatre Serrano de Gandia va acollir l’espectacle de nadales i, a València, el concert de l’Orquestra va cloure la programació musical de la temporada el dia 23 de desembre a la sala Charles Darwin del Campus de Burjassot-Paterna, que es va oferir en dues parts: una primera amb el ‘Concert Valencià’ d’Andrés Valero Castells (1973) per a clarinet i orquestra, que va incloure els moviments ‘Cant mediterrani’, ‘Somni d’estiu’ i ‘Cròniques de la Pobla’, amb la participació del clarinetista Luis Fernández Castelló; i una segona amb la interpretació de l’obra ‘Vltava (El Moldava)’, de Bedrich Smetana (1824-1884). El jove clarinetista Luis Fernández Castelló és un dels més destacats de la seua generació. Desenvolupa una intensa carrera com a solista i músic de cambra que l’ha portat a importants festivals nacionals i internacionals com ara el Festival Internacional de Música i Dansa de Granada, la Setmana de Música Religiosa de Conca, la Biennal d’Art Contemporani del Mediterrani o el Festival Ensems de València, entre d’altres.
Un concert que enguany, en paraules del seu director, Francesc Valldecabres, és “molt especial” en tractar-se de l’esdeveniment escollit per a inaugurar l’efemèride. Amb el títol ‘D’ací d’allà: un Nadal de diàlegs possibles’, el concert amb més tradició a la ciutat de València –porta celebrant-se més de sis dècades– constà d’un repertori de nadales clàssiques valencianes i d’arreu del món interpretat pel conjunt coral universitari amb el suport de solistes i professionals de la música que han format part de l’associació. Es tracta, en definitiva, d'un acte per a “retre homenatge a totes aquelles persones que han passat per les files de l’Orfeó contribuint a fer 75 anys d’història coral a València”, subratllava Valldecabres. La celebració del 75é aniversari aquest 2022 té previst dur a terme “nombrosos projectes musicals molt interessants, acompanyats de directors, solistes i agrupacions de renom com ara Carlos Mena i Orlando Consort”, explicava Francesc Valldecabres, a més de reforçar el projecte formatiu de l’Orfeó amb cursos i projectes participatius. “La commemoració d’aquest 75 aniversari comptarà amb diverses actuacions amb una voluntat ferma de dinamitzar el món cultural i coral valencià”, va concloure. Així, després d’‘El món canta davant un bressol’, l’Orfeó reprendrà els actes commemoratius dimarts 21 amb la interpretació d’una selecció de l’obra de Claudio Monteverdi ‘Il sesto libro di madrigali’ i d’autors com ara Frescobaldi, Arcadelt, Gesualdo i Caccini. L’actuació serà a les 20 hores, també a l’església dels Sants Joans de València, i les entrades s’adquiriran per correu electrònic en l’adreça info@orfeouniversitaridevalencia.es o bé en la mateixa Església una hora abans del començament del concert. El preu de l’entrada és un donatiu de 10 euros. Francesc Valldecabres destacava així mateix que “malgrat els entrebancs de la pandèmia, amb mascaretes, distància, gel i totes les mesures de seguretat possibles, enguany l’Orfeó ha tingut molta activitat: durant l’últim trimestre hem desenvolupat el projecte ‘Temps d’abraçar’, de la Diputació de València, amb un ‘Rèquiem’ de Mozart al Teatre Principal de València i d’altres auditoris”. De fet, en tres mesos, l’Orfeó ha realitzat 18 concerts en diversos municipis valencians i, en desembre, ha portat el Nadal a la Casa de la Cultura de Benimodo i a la comarca de l’Alt Maestrat amb la interpretació de nadales al Centre Penitenciari Castelló II i a l’església de Santa Maria Magdalena de Vilafranca.
MEETS Project, finançat pel programa Erasmus+, és un projecte de caràcter interdisciplinari que integren sis socis d’Itàlia, Suècia, Estònia i Espanya, entre ells, la Fundació General de la Universitat de València juntament amb l’Orquestra Filharmònica UV. El seu objectiu és demostrar com la pràctica en agrupacions musicals pot ajudar els estudiants de grau a millorar en les seues habilitats transversals. En aquest sentit, MEETS ha convocat un concurs de composició per a joves compositors europeus, el tema dels quals serà les soft skills. Els candidats han d’escriure una peça inspirada en una de les nou habilitats seleccionades en el projecte: lideratge, escolta, habilitats socials, obertura a altres punts de vista, assumir la responsabilitat, capacitat per a actuar sota pressió, construcció d’equips, sentit estètic, i capacitat per a experimentar la plenitud. Les peces presentades al concurs poden ser per a cor (mixt SATB, femení SSAA o masculí TTBB) o orquestra de cambra (plantilla instrumental màxima 2.2.2.2-2.2.0.0-timbal-cordes), amb una duració màxima de set minuts. Durant el procés de composició, els concursants hauran de tindre en compte que la peça serà interpretada per un conjunt d’estudiants universitaris i ajustar la dificultat d’execució en conseqüència. Les partitures s’enviaran exclusivament per correu electrònic i hauran de ser rebudes abans del 31 de gener de 2022. La participació en el concurs és gratuïta i la peça guanyadora, segons l’opinió d’un jurat internacional, serà interpretada per les orquestres i/o els cors del projecte MEETS, a més de registrar-se en vídeo amb una important promoció a tot Europa. Música en Educació Superior per al Desenvolupament de les Soft Skills  MEETS és un projecte interdisciplinari i transfronterer que té un doble propòsit d’investigació i actuació, i el seu objectiu és crear un mètode útil per al desenvolupament d’habilitats transversals a través de la pràctica musical en grup durant la vida acadèmica de l’estudiantat, és a dir, en les orquestres i els cors universitaris. La idea central és que la música pot ser una eina extraordinària per a desenvolupar les habilitats transversals dels estudiants, la qual cosa serà útil en la seua futura vida professional. Però, a més de les habilitats tradicionals (lideratge, formació d’equips, escolta...), el projecte pretén investigar si la música també pot desenvolupar habilitats més innovadores i particulars, importants per a moltes àrees professionals com ara el sentit estètic, l’obertura a altres punts de vista, etcètera. Els nombres de MEETS  Formen MEETS Project sis socis de quatre països europeus: l’Almo Collegio Borromeo de Pavia (Itàlia), que és el creador i líder del projecte; la Universitat de Linköping (Suècia); la Fundació General de la Universitat de València (Espanya); l’Orquestra Simfònica de la Universitat de Tallinn (Estònia); la Xarxa Europea d’Orquestres Universitàries (ENUO); i Forte Fortissimo TV (Itàlia). El projecte l’integren, a més, 150 alumnes membres d’orquestres i cors; i, entre les seues activitats, s’han programat huit esdeveniments de formació per a estudiants i directors; un concurs per a joves compositors; i 16 concerts en viu i en streaming.
L’Orquestra Filharmònica va passar per Gandia per a interpretar el que, probablement siga, el seu concert més especial. El programa va estar basat fonamentalment en el repertori tradicional de l’Orquestra i el concert es desenvolupà en tres parts. Va obrir la funció la interpretació del Coriolà de Beethoven; seguidament s’interpretà la peça la suite La nova Babilònia de Xostakóvitx. La vesprada musical va concloure amb Txaikovski i el seu Romeu i Julieta (obertura-fantasia). El concert va reunir vora 600 persones que pràcticament completaren l'aforament del Teatre Serrano. Abans de l'inici del concert, la directora del Centre Internacional de Gandia de la Universitat de València, Carme Melo, va voler dedicar a l'Orquestra unes paraules d'agraïment per la tasca realitzada durant aquest quart de segle considerant-la, a més, "com un dels projectes culturals més vitals de la Universitat de València". Pel que respecta al programa interpretat, segons explica el director de l’Aula de Música de la Universitat de València, el professor Vicente Galbis el programa ha basat el seu disseny en dos “arcs cronològics”: d’una banda, constitueix l’esdeveniment principal de les activitats commemoratives pel 25 aniversari de l’OFUV i, d’una altra, les tres obres interpretades abasten tot un segle de música orquestral. Un segle que l’OFUV porta interpretant més de dues dècades: Beethoven, com a un dels pilars del seu repertori simfònic, i els dos compositors russos hereus de l’empremta del primer: Txaikovski i Xostakóvitx. 25 anys d’història musical  L’Orquestra Filharmònica de la Universitat de València va tocar les seues primeres notes l’any 1995. Des d’aleshores, ha realitzat 280 concerts en els que ha interpretat 330 obres, en una ferma aposta per la música i la cultura valenciana, donant un espai molt especial a autores, autors i obres musicals pròpies, així com tot el seu suport a la innovació mitjançant la interpretació sistemàtica d’obres de nova creació d’autoria valenciana. Durant els seus 25 anys de trajectòria, 1.240 músics s’han format en els faristols de l’OFUV, una orquestra jove la plantilla de la qual manté una mitjana d’edat de 20 anys. La formació activa en interpretació orquestral és una de les seues principals característiques, abordant durant tot aquest període més de 250 hores lectives en cada curs acadèmic. En aquest sentit, sempre ha treballat en projectes didàctics per tal d’acostar la música a tots els públics des d’una visió dinàmica, atractiva i rigorosa, i a través de concerts didàctics i concerts-cursos formatius per a professorat, públic adult i escolars. Una altra gran xifra que maneja aquesta jove orquestra és la mobilització de públic anual, sent més de 10.000 persones les que gaudeixen dels seus concerts cada any. Al llarg de la seua trajectòria, l’Orquestra ha actuat en les principals sales de ciutats espanyoles com Barcelona, Saragossa o Lleó, i en auditoris internacionals a Viena i Salzburg (Àustria), Belfort (França) i Ljubljana (Eslovènia). L’OFUV, doncs, és un dels projectes culturals més vitals i amb major projecció de la Universitat de València, esdevenint així en model i ambaixadora cultural dels sabers.
L’entrada al concert és limitada. Per complir amb les condicions sanitàries per al covid-19, les places estaran restringides, per la qual cosa és necessari adquirir les entrades per un preu simbòlic (dos euros) en aquest enllaç.  Luis Prado porta més de quaranta anys agarrat a un piano, i més de vint fent cançons d’èxit, ja siga al capdavant de Señor Mostaza, grup valencià reverenciat per la crítica de tot el país, la discografia del qual és ja objecte de culte, ja en els seus dos discos en solitari: Mis terrores favoritos (2016) i El tsunami emocional (2021). Al mateix temps, és un cotitzat músic de sessió, que ha gravat i fet gires amb M-Clan, Miguel Ríos, Malcolm Scarpa, Tequila, Caballero Reynaldo o Fito Cabrales, entre molts altres. Prova que el seu cançoner té un rar caràcter atemporal, al marge de modes, és l’elecció de Bipolaridad com a sintonia del programa La lengua moderna, de la Cadena SER, com també la inclusió per part de David Trueba de Todo me recuerda a ti en la seua pel·lícula Casi 40. Amb Estoy gordo, la cançó que obria el disc Mis terrores favoritos, i de la qual va fer una versió fins i tot El Kanka, es ficà en les llistes dels cinquanta primers virals de Spotify a l’Argentina, Mèxic i Costa Rica. Després d’un parèntesi un poc intimista amb les seues particulars versions amb piano i veu dels clàssics que més li agraden, (Luis Prado Plays Standards, vol. I i II), tornà en febrer d’enguany amb El tsunami emocional, un grapat de noves cançons amb les quals no resulta difícil sentir-se identificat. En aquest concert el cantant presenta com a primícia el nou disc Directo en Loco Club, repàs de bona part del seu cançoner, que ha gravat tan sols fa uns mesos i ha publicat en format CD més DVD amb el seu segell discogràfic de tota la vida, Hall Of Fame Records. Llibre de Nirvana  Dins del cicle Músiques urbanes, el pròxim dia 28 d’octubre hi haurà un col·loqui sobre un llibre publicat recentment sobre Nirvana, el mític grup dirigit per Kurt Cobain. El llibre, titulat Come as You Are. La historia de Nirvana, és una obra clàssica de la literatura rock escrita per Michael Azerrad i editada per Contra. Azerrad seguí de prop la carrera del grup i entrà en contacte amb els músics, amb qui va entaular una relació d’amistat durant els mesos anteriors a la mort del cantant. L’obra dona una panoràmica àmplia sobre el conjunt musical, el seu context i les circumstàncies personals i artístiques de Kurt Cobain, icona de la música popular dels anys 90. En el col·loqui, que moderarà el crític musical Rafa Cervera, participaran la traductora del llibre, Elvira Asensi, i Michael Azerrad en connexió en línia. L’acte tindrà lloc el dijous 28 d’octubre a les 17 h., a l’Aula Magna del Centre Cultural la Nau. Places limitades, amb confirmació d’assistència a l’enllaç.
Amb un programa especial, basat fonamentalment en el repertori tradicional de l’Orquestra, el concert es desenvolupà en tres parts, cadascuna d’elles dirigida per sengles directors: va obrir la funció Cristóbal Soler, director fundador de l’OFUV, amb el Coriolà de Beethoven; a aquest li va seguir la peça escollida per Hilari Garcia Gázquez, la suite La nova Babilònia de Xostakóvitx; i va cloure la vesprada musical la directora titular actual de l’OFUV, Beatriz Fernández Aucejo, amb Txaikovski i el seu Romeu i Julieta (obertura-fantasia). El Concert d’Obertura de la Universitat de València, que va destacar per tractar-se d’una celebració excepcional, es va contextualitzar dins d’un acte presidit per la vicerectora de Cultura i Esport, Ester Alba, qui va dedicar unes paraules d’alé i suport a l’Orquestra, posant en valor el seu paper vertebrador del territori, més enllà de la seua presència en diferents països del món. El treball dels directors de l’Orquestra va ser reconegut en aquest mateix acte amb el lliurament, a mans de la vicerectora Ester Alba, de tres Clars de Llum, escultures d’Emilio Gallego que representen el cel de l’Observatori que conserva hui l’edifici del Rectorat de la Universitat, antiga Facultat de Ciències. El mestre Cristóbal Soler va agrair, en nom de tots tres directors, aquesta distinció, que dedicà, juntament amb els seus companys, als integrants de la jove orquestra, destacant el talent i la passió per la música que uneix a metges, advocats, filòsofs, historiadors... “Una orquestra referent, dins i fora de la Comunitat, amb una estructura inèdita entre les orquestres universitàries”, va afirmar. El concert (la gala, fins i tot), organitzat per la Fundació General de la Universitat a través de la seua Àrea d’Activitats Musicals, va comptar amb l’assistència d’unes 1.200 persones, entre les quals, una nodrida representació acadèmica, autoritats públiques, famílies, amigues i amics de l’Orquestra. Sobre el programa  Segons explicà el director de l’Aula de Música de la Universitat de València, el professor Vicente Galbis (un argument que desenvolupà cadascú dels directors orquestrals sobre l’escenari), el programa basa el seu disseny en dos “arcs cronològics”: d’una banda, constitueix l’esdeveniment principal de les activitats commemoratives pel 25 aniversari de l’OFUV i, d’una altra, les tres obres interpretades abasten tot un segle de música orquestral. Un segle que l’OFUV porta interpretant més de dues dècades: Beethoven, com a un dels pilars del seu repertori simfònic, i els dos compositors russos hereus de l’empremta del primer: Txaikovski i Xostakóvitx. A més, destaca un altre criteri d’unitat en la selecció d’aquest repertori: “Es tracta de peces en què la música s’associa a un contingut. Siga perquè s’inspiren en peces literàries prèvies (en el cas de Beethoven i Txaikovski) o perquè prenen sentit en posar-se al servei d’imatges en moviment com en la suite basada en la banda sonora que Xostakóvitx va compondre per a la pel·lícula La nova Babilònia”. Amb el Concert d’Obertura ha culminat una programació especial aquest 2021 que començà també al Palau de les Arts el passat mes de maig amb la col·laboració de l’Orquestra de València. El mateix mes, l’OFUV va oferir el seu segon concert d’aniversari al Teatre Echegaray d’Ontinyent; en juny, va actuar juntament amb el Cor de la Generalitat a Les Arts; i, seguidament, al Claustre de La Nau en el marc del festival Serenates per a interpretar a Verdi en col·laboració amb alumnes de cant del Conservatori Superior de Música de València. Després de Les Arts, l’Orquestra es desplaçarà al Teatre Serrano de Gandia per a reviure l’obertura del curs acadèmic des de la capital de La Safor, el pròxim dia 21, a les 19 hores. 25 anys d’història, en xifres  L’Orquestra Filharmònica de la Universitat de València va tocar les seues primeres notes l’any 1995. Des d’aleshores, ha realitzat 280 concerts en els que ha interpretat 330 obres, en una ferma aposta per la música i la cultura valenciana, donant un espai molt especial a autores, autors i obres musicals pròpies, així com tot el seu suport a la innovació mitjançant la interpretació sistemàtica d’obres de nova creació d’autoria valenciana. Durant els seus 25 anys de trajectòria, 1.240 músics s’han format en els faristols de l’OFUV, una orquestra jove la plantilla de la qual manté una mitjana d’edat de 20 anys. La formació activa en interpretació orquestral és una de les seues principals característiques, abordant durant tot aquest període més de 250 hores lectives en cada curs acadèmic. En aquest sentit, sempre ha treballat en projectes didàctics per tal d’acostar la música a tots els públics des d’una visió dinàmica, atractiva i rigorosa, i a través de concerts didàctics i concerts-cursos formatius per a professorat, públic adult i escolars. Una altra gran xifra que maneja aquesta jove orquestra és la mobilització de públic anual, sent més de 10.000 persones les que gaudeixen dels seus concerts cada any. Al llarg de la seua trajectòria, l’Orquestra ha actuat en les principals sales de ciutats espanyoles com Barcelona, Saragossa o Lleó, i en auditoris internacionals a Viena i Salzburg (Àustria), Belfort (França) i Ljubljana (Eslovènia). L’OFUV, doncs, és un dels projectes culturals més vitals i amb major projecció de la Universitat de València, esdevenint així en model i ambaixadora cultural dels sabers.
La programació musical de tardor arrancarà amb el cicle ‘Música a la Capella’, a La Nau, el pròxim 6 d’octubre i, com cada dimecres, la Capella de la Sapiència obrirà les portes per a acollir una nova actuació. En octubre, aquests concerts continuaran els dies 13, amb un programa especial sobre la Generació del 27 i la Segona República en col·laboració amb l’exposició ‘Dones i resistència’ que es presenta hui; el 20, en col·laboració amb la Unitat d’Igualtat; i el 27. En novembre, hi haurà concert a la Capella els dies 3 -inspirat en textos de Lorca i també en col·laboració amb l’exposició-, 10, 17 i 24. I en desembre, els dimecres 1 i 15. Els concerts al Jardí Botànic de la Universitat de València seran els dimarts 26 d’octubre i 9 de novembre, i diumenge 12 de desembre. Totes les actuacions començaran a les 19 hores, excepte la del diumenge 12 de desembre que serà a les 12 hores. L’entrada a tots els concerts és gratuïta amb invitació que cal reservar, a partir de 72 hores abans del dia del concert, en aquesta aplicació. Els Concerts de Tardor són un cicle de concerts de música de cambra que segueixen una línia de suport a la música valenciana i que pretenen continuar promovent la música tant entre el públic universitari com entre tota la societat valenciana. Música en pandèmia. Un any després  El webinar ‘Música en pandèmia. Un any després’, organitzat per l’Observatori Cultural de la UV, va ser la primera activitat dimecres, 29 de setembre. Amb la participació de la directora adjunta de Música i Cultura Popular de l’Institut Valencià de Cultura (IVC), Marga Landete, i de la directora titular de l’Orquestra Filharmònica de la Universitat de València, Beatriz Fernández, va tindre lloc a l’Aula Magna de La Nau, moderat per la directora del Servei de Cultura Universitària, Adela Cortijo. Totes tres tractaren d’analitzar la situació del sector musical en el territori valencià després de la crisi sanitària per la pandèmia de la covid-19. Al llarg d’un any, el sector s’ha enfrontat a dures restriccions que, en alguns casos, han eliminat la presencialitat o l’han reduït considerablement, i en uns altres, la música en directe s’ha hagut de retransmetre mitjançant formats digitals. Però, més enllà de les mesures d’urgència implementades durant aquest temps per a recolzar la cultura, i en concret la música, aquest webinar va prestar atenció al futur immediat i a les necessitats actuals del sector. La conferència es pot recuperar des de la llista de reproducció WebinarsLANAU del Canal de YouTube del Centre Cultural La Nau de la Universitat de València.
Totes les representacions (preestrenes) aniran precedides d’una presentació didàctica, impartida per Ramon Gener, que introduirà l’alumnat en els trets més importants de l’obra que veuran després en directe. El curs començarà amb la sarsuela Doña Francisquita, d’Amadeo Vives. El pròxim 27 d’octubre serà la conferència, i la representació tindrà lloc el 31 d’octubre.  Els següents títols seran Madama Butterfly de G. Puccini, (conferència l’1 i representació el 7 de desembre); Ariodante de G.F. Händel (conferència el 23 i representació el 27 de febrer); i Wozzeck d’A. Berg (conferència el 18 i representació el 23 de maig). La matrícula del curs, que es desenvoluparà del 27 d’octubre de 2021 al 23 de maig de 2022, està oberta i es realitzarà en modalitat online en aquest enllaç. La durada del curs és de 30 hores i s’impartirà íntegrament al Palau de les Arts.
Activa Música està promogut pel Vicerectorat de Cultura de la Universitat amb l’objectiu de fomentar i premiar les pràctiques i iniciatives musicals de la comunitat universitària. L’entrada a la marató de concerts va ser gratuïta amb inscripció prèvia. L’actuació dels primers tres grups Activa Música Clàssica, es va realitzar a la Capella de la Sapiència (https://go.uv.es/w3Wp1zM) entre les 20:30 i les 22 hores. Activa Música Rock es va celebrar entre les 22 i 23:30 hores en la Sala Matilde Salvador del centre (https://go.uv.es/3JOvQKG). Els sis grups seleccionats en aquesta edició destaquen per la varietat d’estils. El pop, el punk o el rock van conviure en una vetlada en la qual també va sonar la música clàssica. Cada formació va oferir un programa aproximat de 20 minuts. Gentil Ánima va obrir Activa Música. Integrat pels professors de la Facultat d’Economia i del Departament de Filologia Alemanya, Berta Tubillejas i Hang Ferrer, aquesta agrupació es caracteritza pel desig de compartir la seua passió per la lírica i la música clàssica dins del repertori de contratenor o castrato. El duet va interpretar Morgen, de Richard Strauss; A chloris, de Reynaldo Hahn; No por amor, no por tristeza, d’Antón García Abril i Ridonami la calma, de Francesco Paolo Tosti. A continuació, Mireia Lallart, Àngels Asens i Elena Font, estudiants del grau de Magisteri en Educació Primària i Educació Social, presentaren el seu projecte, Jóvenes Promesas de la Música Clásica, l’objectiu del qual és donar a conèixer joves talentosos de la música clàssica i oferir-los l’oportunitat de realitzar actuacions en un context professional per a visibilitzar la qualitat dels joves músics de la Comunitat Valenciana. El repertori que interpretaren està format per Das Waldvöglein, de Lachner (text de J. N. Vogel); Die Sterne, de Viardot (text de A. Feth) i Nana, de Falla (text popular andalús). Santa Cecília és el nom artístic del doctorant en biomedicina i biotecnologia, Javier Mancheño, un altre dels guardonats, que va oferir un concert d’estil pop, però amb influències d’altres estils. Mancheño, que compon des dels 14 anys i toca la guitarra, va interpretar quatre peces amb música, lletra i arranjaments propis: Semillas, Ícaro, El resto de la gente i A la décima. Un altre duet que va amenitzar la nit del dissabte va ser Pequeño Mulo & Charlie Milf. Una proposta musical d’«estil lliure» composta pel director de l’Observatori Cultural de la Universitat de València i professor d'Economia Raúl Abeledo, veu, guitarra i harmònica, i el músic Carlos Espina, pianista. Interpretaran Las Falanges del Orden Negro, Resistencia al Pedaleo i Sine Die, tots temes propis. La nota electrònica la va posar Aina Palmer, un grup de música electrònica i punk integrat per Jordi Palau i Aina Monferrer, aquesta última professora del Departament de Didàctica de la Llengua i la Literatura. Aina Palmer aposta per l’electrònica en valencià amb acabats d’un minimalisme barroc i d’una espontaneïtat calculada que remeten al trap i al punk, però que beuen de Bach i de Satie. La seua proposta per al concert va incloure Les ungles, Apuntala’m, Fènix, Pantomima i Mareta. Braskabrass van ser els encarregats de tancar la nit amb les seues versions pròpies de cançons contemporànies de pop i rock amb un color musical i una sonoritat inspirades en les bandes de música tradicionals valencianes. Braskabrass està integrat per Sergi Galiana Aguilar (saxòfon alt), estudiant del grau en Matemàtiques; Xavier Galiana Aguilar (trombó), alumne del Màster de Secundària; Carlos Estrelles Hernandis (trompeta), cursant el grau en Física; Carles Ripoll Torres (saxòfon tenor), estudiant de Psicologia; Enrique Muñoz Romans (bateria) i Esteban Gil Rebull (tuba). Interpretaran Everybody (Dennis Pop, Dt.x Martin), Chandelier (Sia Furler i Jesse Shatkin), Mix Twenty One Pilots: Stressed out-Heathens (Tyler Joseph) i The House of the Rising Sun (tradicional).
Frank Zappa (1940-1993) és un dels compositors contemporanis del segle passat més reivindicats dels últims anys. Admirador d'Edgard Varèse i Ígor Stravinski, va iniciar la seua carrera en el món del rock amb la publicació de Freak Out! (1966), on criticava la societat estatunidenca de l'època. Al llarg de la seua trajectòria, va enregistrar més de 60 discos, caracteritzats per la fusió d'estils (rock, blues, jazz, doo-wop, contemporània, electrònica o reggae) i per un sarcasme amb què arremetia contra els presidents del país, els Beatles, l'escena underground o el fonamentalisme cristià. “Zappa no busca el riure fàcil, el seu humor és una actitud vital”, assenyala Julián Hernández, que reconeix el músic com una influència fonamental en Siniestro Total. “La seua versatilitat era enorme”, afegeix. Per la seua part, Carlos Benetó explica que “Spanish Brass vol contextualitzar-lo dins del panorama de la música clàssica i tocar la seua música ens dona moltíssima satisfacció”. Juanjo Serna Salvador, Manolo Pérez Ortega, Indalecio Bonet Manrique i Sergio Finca Quirós completen la formació valenciana que ha actuat en diversos continents i ha rebut diversos guardons internacionals, i que, per a aquesta ocasió, s'acompanya de la guitarra de Dani Flors i la bateria de David Xirgu. ‘La nit de Frank Zappa’ forma part del programa ‘Músiques urbanes’ del Vicerectorat de Cultura. Les entrades gratuïtes i amb inscripció prèvia es van exhaurir.
Amb aquest motiu, l’OUV ha programat nombrosos projectes musicals que es desenvoluparan durant el curs acadèmic 2021-2022 com ara la col·laboració de l’Orlando Consort, del contratenor i director Carlos Mena, de la companyia València Dancing Forward, i dels grups Música Trobada i Symphonia Orbitalis; també distintes estrenes, com l’obra del compositor holandés Willem van Merwijk; i la primera edició d’un curs de cant. Els membres del cor, a més de gaudir de la interpretació de la música coral amb obres com el Rèquiem de Mozart o el Carmina Burana d’Orff, i diferents projectes i programes innovadors i interdisciplinaris, podran obtindre crèdits de lliure elecció o crèdits ECTS, millorar i completar la seua formació musical, participar en noves iniciatives engrescadores i amb projecció, així com viatjar per a actuar en concerts. Els requisits per a accedir a les proves de l’OUV només en són dos: tindre més de 18 anys i estar matriculat en alguna universitat o bé posseir estudis de música. Les proves d’enguany es realitzaran en modalitat digital i presencial, per la qual cosa és recomanable llegir abans les instruccions amb deteniment. Formulari d’inscripció Trobaràs més informació en el web i les xarxes socials: @Orfeó Universitari de València (instagram) Orfeó Universitari de València (Facebook)
Es tracta d’una senzilla prova darrere de la qual començaran els assajos i que es mantindran durant el primer quadrimestre tots els divendres, fins al 17 de desembre, de 18 a 21 hores. Sota la direcció de Juan Ramon Martí i Chulià, la Colla va nàixer el 2016 amb l’objectiu de ser una agrupació estable, representativa i innovadora en el camp de la música tradicional, sempre des d’un vessant formatiu. Els requisits de les persones candidates són: -Ser estudiant de la Universitat de València.  -Tindre una edat màxima de 26 anys.  -Posseir coneixements previs d’interpretació amb dolçaina i/o percussió tradicional.  -I superar una senzilla prova de nivell, que consistirà en la interpretació d’una peça lliure d’un màxim de 10 minuts de durada. Formulari d'inscripció
L’activitat formativa de l’Escola Coral es desenvoluparà del 4 d’octubre de 2021 fins al 13 de juny de 2022 a l’Auditori Joan Plaça del Jardí Botànic de la Universitat de València (carrer de Quart 80, València). Inscriu-te ací L’Escola Coral La Nau va nàixer el 2002 al si de la Universitat de València amb l’objectiu de donar cabuda a la formació musical mitjançant la interpretació coral per a escolars a partir dels 4 anys. Parteix de la premissa que la cançó és l’element bàsic per a estructurar un bon ensenyament musical, un excel·lent mitjà d’expressió espontània i un component important de la formació humana. En aquest sentit, Mònica Perales explica: “La cançó desenvolupa la percepció auditiva i les experiències emocionals, físiques i mentals. Tots els xiquets i les xiquetes tenen capacitat per a cantar, perquè és una activitat natural juntament amb el moviment i la paraula, per tant, no hi ha cap prova d’accés; l’únic requisit és voler cantar junts”. L’Escola Coral La Nau està formada per tres grups: Cor Mestral, de 4 anys fins a 1r de Primària; Cor Garbí, de 2n a 6é de Primària; i Cor Tramuntana, a partir d’ESO; i els assajos tindran el següent horari:  - Cor Mestral: de 17:45 a 18:30 hores.  - Cor Garbí: de 18:40 a 19:25 hores.  - Cor Tramuntana: de 19:35 a 20:30 hores. Classes de ‘Lectura musical’  D’altra banda, la Fundació General de la Universitat de València, a través de l’Àrea d’Activitats Musicals, informarà el pròxim mes de setembre si les classes de ‘Lectura musical’, impartides per Inmaculada Mirapeix, es realitzaran en modalitat presencial o online, en funció de l’evolució de la situació sanitària per la covid-19. Sobre els horaris previstos per a aquesta assignatura, consulteu aquest enllaç.
Les persones aspirants no poden tindre més de 23 anys i han de cursar com a mínim els darrers anys dels estudis professionals de música. S’hi valorarà positivament el fet d’estar cursant estudis universitaris.   La preinscripció es realitzarà omplint aquest formulari. La temporada d’assaigs regulars és de setembre a juny cada dilluns, de 19 a 22 hores, i cada dijous, de 20 a 22 hores, a la Sala Charles Darwin de l’Aulari Interfacultatiu (av. Primer de Maig s/n) del Campus de Burjassot-Paterna de la UV. Per a qualsevol dubte sobre les proves d’accés, caldrà posar-se en contacte amb l’organització a través del correu electrònic orquestra@uv.es Des de la seua creació el 1995, l’Orquestra Filharmònica de la Universitat de València ha esdevingut una de les orquestres més rellevants en l’escena universitària espanyola. Cada any incorpora estudiants nous i dona una formació de gran qualitat en interpretació orquestral als 80 joves alumnes que la integren. L’Orquestra està dirigida per Beatriz Fernández Aucejo i enguany ofereix una programació especial de sis concerts per a commemorar el seu 25é aniversari. A més, l’Orquestra ofereix reconeixement acadèmic per a l’estudiantat de la Universitat de València (2 crèdits ECTS per curs) i, com a pràctiques externes, per a l’alumnat dels conservatoris “Joaquín Rodrigo” de València i “Salvador Seguí” de Castelló (2 crèdits ECTS per curs); formació pedagògica i musical; promoció de solistes en concerts cambrístics i orquestrals, i de grups de cambra; així com la  possibilitat de participar en gires nacionals i internacionals.
Amb direcció de l’arranjador, compositor i saxofonista de jazz Jesús Santandreu, la jove formació valenciana va fer les delícies del públic amb un concert dinàmic ple de matisos, connotacions i tonalitats del repertori jazzístic per a banda tradicional i contemporània, arrancant els aplaudiments del públic durant tot l’espectacle des de l’obertura amb M. Mussorgsky que va protagonitzar un impressionant solo de saxo. Dissenyada pel mateix Santandreu, a l’orquestra li resultà fàcil seguir una proposta programàtica àgil, tal volta amb un punt més de volum que d’altres actuacions a l’escenari del claustre de La Nau, que a més va suposar una miscel·lània de composicions originals del pop modern, arranjaments en obres d’autors clàssics consagrats i tocs atrevits de l’estatunidenc Bill Holman en peces com ara No joy in Mudville, C jam blues, A view from the side i Tennesse waltz. Emocionaren a l’auditori versions, adaptacions i arranjaments, que s’experimentaren en viu, de grans èxits contemporanis com el Black hole sun, del vocalista de Soundgarden, el ja desaparegut Chris Cornell, a les mans de J. Miley, i un cover de la cançó Bodysnatchers, dels britànics Radiohead, per Fred Sturm, entre unes altres sorpreses del pop-rock de les darreres dècades, a les quals es va afegir la interpretació dels arranjaments de Santandreu al disc From now on (1996), el tercer àlbum del famós jazzista americà Scott Wendholt que va traure després dels seus dos primers treballs, Through the shadows (1994) i The scheme of things (1997), tots ells publicats amb la productora alemanya Criss Cross Jazz. La jove big band valenciana va demostrar una vegada més un alt nivell jazzístic més enllà del repertori tradicional –que també va posar de manifest en aquesta nit–, acompanyant amb classe, elegància i respecte a cadascun dels solistes i amb una posada en escena rotunda del saxòfon, el baix, el contrabaix, la trompeta, el trombó, el piano o la bateria. Una constant en l’aprenentatge  Jesús Santandreu va aprofitar la prèvia al colofó de la nit (amb Tennesse waltz, tema mític americà de Redd Stewart i Pee Wee King amb arranjaments de Bill Holman) per a adreçar-se al públic i destacar “la qualitat interpretativa” d’una banda jove que “ha estat formant-se durant tot l’any al conservatori i que aquesta nit ha mostrat sobre l’escenari un gran esforç solístic i orquestral”, sense oblidar que aquesta experiència docent ha sigut, per a d’ell mateix, “un procés d’aprenentatge constant” del qual va reconéixer sentir-se “orgullós”. I així és com devia sentir-se també la directora del Conservatori “Joaquín Rodrigo”, Dolores Tomás, present en la festa de cloenda de Serenates acompanyant els seus. Un acte que va comptar amb el suport d’autoritats acadèmiques com ara la directora del Servei de Cultura Universitària, Adela Cortijo, i la vicerectora d’Innovació i Transferència de la Universitat de València, Mª Dolores Real, així com de l’Ajuntament de València a través de la regidora d’Acció Cultural, Maite Ibáñez; a més de la presència del gerent de la Fundació General UV, Cristóbal Suria, responsable de la gestió musical del festival. L’Orquestra de Jazz del Conservatori Superior de Música “Joaquín Rodrigo” de València reuneix, com en el cas de l’orquestra simfònica, totes les formacions possibles de la tradició clàssica i la big band, sent l’orquestra de jazz l’agrupació que integra, paral·lelament, els diversos conjunts dins del llenguatge del jazz. Amb direcció de Jesús Santandreu, l’espectacle sonor que ofereix aquesta jove formació és poderós, ple de subtileses i colors, que es nodreix del llegat dels grans compositors de jazz. Jesús Santandreu és arranjador, compositor i saxofonista de jazz, la música del qual ha estat interpretada internacionalment a Alemanya, Brasil, Xina, Colòmbia, EUA, Portugal i Taiwan. Llicenciat en interpretació de jazz pel Berklee College of Music, ha completat els seus estudis a la Middle Tennessee State University, on també va ser professor, i ha col·laborat amb d’altres institucions acadèmiques a Lisboa, Aveiro, Beijing, Bogotà o Minneapolis. En l’actualitat, és professor catedràtic de saxòfon de jazz al Conservatori Superior de València, a més de portar la direcció artística de la seua orquestra de jazz. Una edició que passarà a la Història  Organitzat per la Universitat de València i l’Institut Valencià de Cultura, el festival Serenates 2021 ha comptat amb la participació de l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música “Joaquín Rodrigo” de València; i ha acollit entre el públic a personalitats acadèmiques i polítiques de la societat valenciana, entre les quals, la rectora de la Universitat de València, Mª Vicenta Mestre; la vicerectora de Cultura i Esport, Ester Alba; el vicepresident segon del Consell, Rubén Martínez Dalmau; la consellera Rosa Pérez Garijo; el director general de l’Institut Valencià de Cultura (IVC), Abel Guarinos; la directora adjunta de Música i Cultura Popular de l’IVC, Marga Landete; i l’exrector Francisco Tomás. En la seua 34a edició, Serenates ha oferit huit nits consecutives de concerts, arreplegades en una programació eclèctica i miscel·lània, desenvolupada del 24 de juny a l’1 de juliol, amb l’actuació del cantautor Pablo Milanés com a artista convidat per a presentar la seua gira Días de luz; el paper destacat de les agrupacions professionals valencianes Orquestra de València, amb direcció de David Gómez, i els pianistes Carlos Apellániz i Óscar Oliver que van retre homenatge als germans Iturbi, Melomans i el grup de cambra Kairós Project; i la participació de joves estudiants amb l’estrena de l’espectacle Abans de la llum del Grup de Dansa de la UV, l’Orfeó Universitari de València, l’Orquestra Filharmònica de la Universitat en el marc del 25é aniversari de la seua formació, i l’Orquestra de Jazz del Conservatori Superior de Música “Joaquín Rodrigo” de València. En aquest sentit, destaca que, des del seu naixement, Serenates dedica la seua programació a la música composta i interpretada principalment per músics valencians, sent una de les seus finalitats esdevindre en escenari per a la formació, la creació i la innovació, d’ací que servisca de marc d’estrenes absolutes i de debuts de produccions pròpies. Altres característiques que han diferenciat aquest festival de la resta de propostes culturals valencianes han estat l’alta participació de músics joves (enguany, més del 60 % dels artistes eren menors de 26 anys), així com de dones (les quals han format més del 65 % de la plantilla artística). En totes les sessions, s’ha hagut de penjar el cartell de sold out, rebent així una absoluta confiança del públic en una edició històrica en època postpandèmica. Serenates ha représ en 2021 l’activitat presencial després del festival digital de l’any passat amb el qual va superar la situació de crisi sanitària, evidenciant, una vegada més, que la música no ha parat, no para i no pararà.
El programa de Kairós Projecte va presentar alguna de les seues obres conjuntament amb peces dels compositors més pròxims a la seua obra, com ara Lili Boulanger, amb la qual es va obrir el concert amb dues peces per a violí i piano, i altres peces de Gabriel Fauré, Igor Stravinski, Jean Françaix i Aaron Copland. Excel·lent execució d’Olatz Ruiz de Gordejuela i Alexander Nikolaev, als violins. Ana Mba (viola), Salvador Bolon (violoncel) i Sofya Melikyan (piano), amb un públic que va gaudir d’aquest ambiciós projecte musical que naix de l'amistat i la voluntat de gaudir de la música de cambra en totes les seues facetes i agrupacions. Kairós és una formació flexible, que depenent del programa que aborde, pot variar el seu nombre de components. D'una manera o altra, tots els seus membres fa anys toquen junts, i s'han decidit a formar un projecte propi i únic, que és capaç de combinar tota mena de formacions des de les més àmplies a les més reduïdes, però sempre amb el denominador comú d'afrontar la música des de l’excel·lència més gran, creativitat i sentit. Tot això es va posar de manifest en la penúltima de nit de Serenates, una vetlada amb caire més intimista que va concloure amb els cinc músics en l’escenari interpretant de forma magistral el quintet amb piano en do menor op. 115, de Gabriel Fauré, una delícia per acabar un concert redó. El grup de cambra està bolcat a emfatitzar la necessitat de la música en la nostra societat, i a generar un renovat interés tant en el melòman com en qualsevol persona curiosa. L'ensemble vol centrar-se en la cerca de la novetat, en formes no convencionals de fer música, i acostar-la a tota mena de públic. Com a base, “partirem de la meticulosa explicació dels detalls que tanca l'obra, així com dels seus aspectes més característics que facen entendre a l'oient el perquè de la seua programació i la seua voluntat divulgadora. Tot això conjuminant diferents tipus d'art, com la pintura, la literatura, la història i la ciència. Totes elles unides a la música, elevant-se conjuntament més que cadascuna per separat”. Una nit dedicada a Nadia Boulanger: la mestra dels grans mestres del segle XX La música i compositora Nadia Boulanger (1887-1979) va desenvolupar una escola pròpia i característica, que va formar als majors talents musicals del segle XX. Boulanger impartia totes les matèries amb una única fi: dotar als seus alumnes dels coneixements necessaris per a desenvolupar el seu talent. "En el programa de tribut a la seua figura decidim presentar quatre de les figures més importants de la seua vida, personal i musical, dos aspectes totalment units en la seua vida, i a quatre dels compositors que més va promoure durant la seua carrera", afirmen des de Kairós Project. Aquest concert suposa, per a Kairós Project i el seu públic, un viatge pels personatges de la vida de Nadia Boulanger, la casa de la qual a París es va convertir en epicentre de la música del segle XX. Entre ells destaquen Gabriel Fauré, ídol, mentor i gran amic, Jean Françaix, considerat per la pròpia Boulanger com un dels seus millors deixebles, Aaron Copland, un dels grans alumnes nord-americans de Nadia Boulanger, i Igor Stravinski, qui va trobar en la compositora una mentora, però també una referència en la seua vida, una amiga.
El grup vocal i teatral Melomans va actuar dimarts, dia 29 de juny, en l’emblemàtic festival universitari amb ‘Se canta per no se toca – LIVE’, una proposta musical fresca, dinàmica i divertida. Un espectacle per “oblidar-se dels problemes”, com apuntaren en l’actuació els quatre valencians que integren aquest grup: Edu Escartí, Gonzalo Manglano, Javi Reig i Pau Ferrer, en un espectacle molt original, on únicament sonaren les quatre veus a capella d’aquestes músics i els aplaudiments i rialles d’un públic que va gaudir amb l’espectacle. Si durant molt de temps, en les esglésies cristianes estigueren prohibits els instruments musicals i només s’escoltava el cant gregorià, amb Melomans el Claustre de La Nau va sonar només a veu, però amb un repertori ple d’humor, on entre cançó i cançó, la formació valenciana relatava les seues aventures i desventures. La qualitat de Melomans és indubtable. Ho va poder viure en directe el públic que va omplir una nit més el Claustre universitari. En poc més d’una dècada des de la seua creació, la formació valenciana s’ha convertit en un referent de la música a capella a Espanya. El seu repertori abasta tot tipus d’estils, des de clàssics del pop i del rock internacional (Elvis, Beatles, Queen...) fins a grans èxits actuals com Lady Gaga i Shakira passant per artistes com Els Luthiers o Serrat. El concert de Serenates es va obrir amb Seguridad Social, però s’escoltaren temes diversos entre els quals es trobaven els hits de les pel·lícules Disney, Héroes del Silencio, Mercedes Sosa, Tequila, Raphael i inclús Nino Bravo. Pop, rock i gèneres diversos com ara boleros, havaneres, bossa, o bandes sonores de pel·lícules sonaren en la divertidíssima nit musical. El títol de l'obra, ‘Se canta per no se toca – LIVE’, fa referència –segons explicaren en el concert-, a la música a capella en la que se canta però no es toca cap instrument. Des de la publicació del treball Se canta pero no se toca, títol de l’àlbum que va publicar Melomans fa ja més de cinc anys, el desig del grup va ser el de presentar-lo en directe i poder fer una gira, però multitud d’imprevistos ho han anat retardant. Temes i arranjaments nous i sorprenents, sense més instruments que les seues veus i amb molt d’humor, per a tots els públics. L’actuació de la Nau ha suposat el tret d’eixida d’una esperada i fins ara ajornada gira. Quant a aspectes tècnics de l’espectacle, Melomans ha comptat amb la direcció d’escena de Víctor Lucas, que posseeix una gran trajectòria en el món de l’espectacle, i amb dos humoristes, Rafa Alarcón i Jesús Manzano. D’aquest últim, guionista del programa 'El Hormiguero', «hem pres les seues “microcançons”», cançons molt curtes que contenen un acudit musical. Els arranjaments musicals són obra de Moisés Bautista. Per al grup, el Centre Cultural La Nau «és un lloc al qual ens encanta anar, i més encara dins el festival Serenates, que té un gran recorregut i prestigi. La gent sap que si va a La Nau el que veurà és bo i de qualitat. Ens fa especial il·lusió poder presentar el nostre espectacle ací», conclouen. Un referent de la música a capella  Melomans és un grup vocal i teatral creat en 2010 per quatre joves artistes valencians: Edu Escartí, Gonzalo Manglano, Javi Reig i Pau Ferrer. Sense més instruments que les seues veus i amb l’humor com a marca distintiva, Melomans s’ha convertit en un referent de la música a capella a Espanya. En 2012, Melomans va estrenar 'Desconcierto', el seu primer espectacle comicomusical, dirigit per María Colomer, en el qual es combinen cançons a capella de diversos estils amb esquetxos delirants. En 2017 estrena el seu segon espectacle, 004: Licencia para cantar, una comèdia musical a capella també dirigida per María Colomer i amb arranjaments musicals de Moisès Bautista. En 2014 Melomans publica el seu primer CD, Se canta pero no se toca, en el qual el quartet vocal repassa la seua trajectòria amb les millors i més significatives cançons del seu repertori. També han col·laborat amb la cantant Sole Giménez en el disc 'Los Hombres Sensibles' (2017) amb el tema «Mama Tierra», cançó en defensa del medi ambient. El festival Serenates ha arribat en 2021 a la seua 34a edició, coproduït per la Universitat de València i l’Institut Valencià de Cultura-GVA, amb la col·laboració de nombroses institucions i entitats: l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola Superior d’Art i Disseny  (EASD) de València i el Conservatori Superior de Música Joaquín Rodrigo de València.
No eren encara les nou i mitja de la nit i el públic ja esperava, impacient però ordenat en una rigorosa cua, a les portes del carrer Universitat. De gom a gom (fins a on permet la restricció d’aforament) lluïa el claustre de l’edifici històric de la Universitat de València minuts abans de començar. Aplaudiments, ensemble de vent metall i percussió preparat, i la jove directora valenciana Beatriz Fernández Aucejo saluda a l’auditori. Arrancava així el cinqué concert de Serenates i el quart dels espectacles organitzats dins de la programació especial pel 25é aniversari de la formació universitària. Música triomfal, commemorativa, victoriosa…, per a celebrar unes esplèndides noces de plata. Fernández Aucejo va triar un dels principals compositors del barroc, G.F. Händel, per a obrir amb els Reials focs d’artifici que va escriure l’autor anglés el 1749 com a encàrrec del rei Jordi II. Una peça per a festejar la signatura del tractat entre Anglaterra, França i Holanda que portava la pau a Europa després dels conflictes per la guerra de Successió a Espanya. A aquesta composició, li acompanyà en la seua estrena un espectacle de focs d’artifici que seguirien les melodies i els ritmes brillants, mai escoltats fins a aquell moment, escrits per a orquestra. “En forma de suite, hem interpretat l’arranjament d’Elgar Howarth per a grup de metalls i percussió, que prioritza el so de batalla i l’estil de fanfàrria de l’època barroca”, apuntava Beatriz Fernández. “Una obra d’especial celebració per a aquest concert commemoratiu que tinguérem ocasió d’interpretar amb el suport del Cor de la Generalitat Valenciana a l’auditori del Palau de les Arts el passat dia 13”, va afegir. Seguidament, un ensemble de fusta conegut a l’època clàssica com a Harmoniemusik, se centrà en la música del geni salzburgués W.A. Mozart, amb la interpretació de les obertures de les seues òperes dapontianes: Don Giovanni, Così fan tutte i Le nozze di Figaro. L’última part, amb orquestra completa per primera vegada a la Universitat des que començà la pandèmia, va ser la més extensa. Dedicada íntegrament al màxim exponent del romanticisme italià, Giuseppe Verdi, va servir per a posar en valor “l’intèrpret valencià”, un dels principals compromisos del festival. En aquest sentit, la directora titular de l’OFUV va recordar que “en aquest concert ens hem vinculat amb l’estudiantat de Superior i Màster del Conservatori Superior de València, amb qui hem enfrontat el repte de recobrar vida a un dels compositors d’òpera més importants de tots els temps”. Així, de sobte, el claustre de La Nau va esdevindre l’escenari de les òperes Giovanna D’Arco, Rigoletto, Don Carlo, Un ballo in maschera i La Traviata (reservada per a oferir un final apoteòsic), amb la rotunda interpretació de fragments a càrrec de Carmen Arrieta (soprano), Caio Durán (tenor), Pedro Luis Garcinuño (baríton), Rafael Quirant (sopranista) i Laura Cruz (soprano), respectivament, els quals van posar fermall d’or al concert d’aniversari arrabassant enèrgics aplaudiments a un públic discret però entregat. Els components de la Filharmònica universitària i l’alumnat de cant del Conservatori (CSM) Joaquín Rodrigo de València trobaren entre aquest públic el màxim suport de les seues institucions acadèmiques amb la presència de la rectora de la Universitat de València, Mª Vicenta Mestre, que va presidir la fila zero acompanyada per la directora adjunta de Música i Cultura Popular de l’IVC, Marga Landete, i d’altres autoritats com ara la vicerectora de Cultura i Esport, Ester Alba, i la directora del Servei de Cultura Universitària, Adela Cortijo. Se sumaren a la nit de l’OFUV el director de l’Aula de Música de la UV, Vicente Galbis; la directora de l’Escola Coral La Nau de la UV, Mònica Perales; el gerent de la Fundació General UV, Cristóbal Suria; i professorat del Departament de Cant del CSM encapçalat per la seua directora, Dolores Tomás. Al llarg de més de tres dècades, el festival Serenates ha tingut un èxit rotund i cada vegada més col·laboracions. En aquesta edició, hi participen l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música “Joaquín Rodrigo” de València. Beatriz Fernández Aucejo, natural de Paiporta (València), és diplomada en Magisteri Musical, llicenciada en Clarinet, titulada en Piano, llicenciada en Direcció d’Orquestra de Vents al Regne Unit i llicenciada en Direcció d’Orquestra a Múrcia. Va ampliar els seus estudis de Direcció d’Orquestra a Salzburg i Siena sota les instruccions de mestres com ara Peter Gülke, Rodolfo Saglimbeni o Michael Tabachnick. Ha sigut subdirectora de la Banda Municipal de Barcelona i directora convidada en diferents orquestres nacionals i internacionals. Ha estat guardonada en diverses ocasions (és Premi Isabel Ferrer de la GVA) i, actualment, és directora de la Lira Castellonesa de Castelló i titular de l’OFUV des del 2018, convertint-se en la primera dona en posar-se enfront d’una orquestra universitària espanyola.
Amb direcció de Francesc Valldecabres, ‘Distopia’ va esdevindre, aquest diumenge, l’equador del festival Serenates, organitzat per la Universitat de València i l’Institut Valencià de Cultura, i que en la seua 34a edició recupera la presencialitat amb huit concerts després de la proposta digital amb la qual superà la crisi cultural per la pandèmia l’any passat. ‘Residències’ és un programa de l’OUV que, des de l’any 2014, descobreix i posa en valor artistes de diferents disciplines, adquirint un compromís social a través de la música. Articulat en dues vessants, compositor i artista residents, el projecte d’enguany presenta a Llum Martín (Quart de Poblet, 2000) com a compositora resident del 2021 amb l’obra debutant d’aquest diumenge. L’escenari de Serenates va albergar l’estrena absoluta de la creació de Martín, una obra que s’endinsa en la programació general de l’Orfeó mitjançant el diàleg i la reflexió de conceptes com ara utopia i distopia prenent com a base els textos i les idees de More, Orwell o Huxley, entre uns altres pensadors. Li posà veu la soprano Belén Roig, amb els cors de l’Orfeó i l’instrumental de José María Sáez Ferriz, a la flauta; José Cerveró, al clarinet; i Paula Tamarit, al piano. “Es tracta d’una temàtica molt actual en un moment complex que ens sorprén dia rere dia, no només amb la pandèmia que comencem a superar, sinó amb els comportaments i el moviment social que tot allò origina”, explicava Valldecabres. L’estrena de la compositora resident va servir de pont entre el present i el passat, seguint-li, en la segona part, un dels monuments corals del segle XIX, i que, com a contrapunt d’aquesta conversa entre esperança i frustració, va estar dedicat íntegrament a la Petite Messe Solennelle (1863) de Rossini, “una obra plena d’ironia i humor en què es barreja el fet de creure i no creure, de riure’s de la vida i de la mort…, i el títol de la qual, xicoteta i solemne, ja ens dona pistes de la irreverència d’aquesta peça religiosa, repleta de llenguatge operístic”, apuntava el director. Arrancaren els aplaudiments del públic les veus contundents dels quatre solistes: la soprano Belén Roig, la mezzosprano Marina Rodríguez-Cusí, el tenor Vicent Romero i el baríton Vicent Antequera, flanquejades per l’Orfeó i amb el suport instrumental de Paula Tamarit al piano i David Morales al harmònium; tots ells sota les mans de Valldecabres. La utilització de l’harmònium en el clàssic de Rossini, una peça cedida per la parròquia de l’Assumpció de Nostra Senyora d’Alboraia, va aportar realisme i vigor a la solemne missa, seguida en absolut silenci i respecte per un públic atrevit i intel·ligent, que va gaudir d’aquest viatge “distòpic” durant 90 bells minuts, dedicats a reflexionar sobre un diàleg eclèctic entre Martín i Rossini, entre els segles XXI i XIX, amb una temàtica que 200 anys més tard continua igualment present. Programa del concert Durant més de tres dècades, el festival Serenates ha tingut un èxit rotund i cada vegada més col·laboracions. En aquesta edició, hi participen l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música Joaquín Rodrigo de València. Francesc Valldecabres Sanmartín és titulat superior pel Conservatori de Música de València en Direcció d’Orquestra; Direcció de Cor, Clavecí i Transposició; i Acompanyament, amb les màximes qualificacions; i des del 2004 pertany, per oposició, al cos de professorat de Música i Arts Escèniques de la Generalitat Valenciana. Ha completat els seus estudis a la Universitat de València, al Conservatori de Rotterdam i a l’Autònoma de Barcelona, a més de treballar amb professors de reconegut prestigi com ara S. Mas, H. Leenders, L. Tao, M. Noone, N. Peres da Costa o F. Brüggen, entre altres. Ha dirigit la Junges Sinfonieorchester Hannover, el Cor dels Països Catalans, la Spanish Brass, Amores Grup de Percussió, Symphonia Orbitalis o l’Orquestra Barroca, així com als solistes C. Mena, M. Rodríguez-Cusí, F. Oliver o M. del Mar Bonet. Ha preparat les parts corals per a M. Galduf o R. Tebar, entre uns altres directors, i ha sigut director musical en muntatges junt amb Maria Rovira, A. Herrero o J.P. Mendiola. El seu repertori és d’un gran abast (Les Noces d’Stravinski o el Carmina Burana d’Orff, per exemple), i s’ha posat enfront de nombroses programacions per a festivals com el Cicle d’Orgue del Palau de la Música de València, Ensems, Internacional de Música Antiga de Peníscola, al Liceu de Barcelona, al Teatro de la Zarzuela de Madrid… i concerts a França, Portugal, Holanda, Itàlia, Alemanya, Romania i Noruega. Llum Martín és compositora. Néta de la mestra i pianista Araceli Parra Cuenca, aquesta li ensenyà a tocar el piano des de ben menuda. Per a la seua formació, va ser molt important la seua pertinença, durant l’infantesa, a l’Escola Coral de Quart de Poblet. Grau professional de violí, en l’actualitat estudia Composició en el Conservatori Superior de Música de València; i va ser Premi de la Beca Artística 2020 concedida per TAC Teatre-Auditori de Catarroja (tercera edició) i tercer guardó Francisco Guerrero Marín en el XXXI Premi Joves Compositors 2020 de la Fundació SGAE-CNDM.
L’artista, un dels principals exponents de la cançó d’autor en espanyol, va traslladar a València el seu espectacle íntim, sorprenent i emocionant, a través del qual ofereix un nou horitzó esperançador en aquests moments tan incerts. Per al músic cubà, el 2021 és l’any de presentació d’una nova gira artística, Días de luz, que s’engloba en un projecte major amb novetats discogràfiques i artístiques, com són l’enregistrament d’un nou disc i la publicació, per primera vegada, de tot el seu catàleg discogràfic en format digital. Juntament amb composicions noves com «Día de luz», inspiradora d’aquesta gira i nova etapa, Milanés va posar veu i música a incerteses actuals i universals com «La soledad», i a l’amor com a refugi, amb temes com «Cuando tú no estás». En un emotiu directe, que semblava creat en exclusiva per un espai tan especial com el claustre de La Nau, Pablo Milanés, amb una veu extraòrdinaria als seus 78 anys, va recuperar alguns clàssics com «El breve espacio en que no estás», «Ya ves» o «Para vivir», que continuen definint la naturalesa i singularitat de la seua ànima de trobador. I quasi al final del concert, va sonar la seua mítica «Yolanda», moment en què la veu del cantant i el públic es fusionaren per posar en relleu que només ella, «Yolanda», és eterna, si no, també i sobretot Pablo Milanés. A la veu i la guitarra del cantautor cubà, li acompanyaren les magistrals actuacions dels seus compatriotes Cary Rosa Varona, al violoncel i Miguel Núñez, al piano, vinguts des de Canàries. Concert amb un format preciosista, en què el públic se’n va anar feliç, com si haguera rebut un regal. En definitiva, sensacions i sentiments que –a vegades- produeixen concerts que semblen màgics, com el de Milanés, a La Nau. Pablo Milanés va nàixer a Bayamo (Cuba), on es va iniciar en la música cantant des de ben menut en la ràdio. Amb sis anys es traslladà a l’Havana, on va continuar la seua formació musical, tant acadèmica com als carrers, i va aprendre dels trobadors. Després de rebre dos Grammy llatins en 2006 i un Grammy a l’excel·lència musical en 2015, Pablo ha continuat component i gravant en solitari i en col·laboració amb altres músics. És per això que 2021 ve amb nous projectes com el llançament internacional d’un disc en anglés que reuneix clàssics del jazz americà, un treball només amb guitarra, de temes nous i altres d’antics mai publicats, així com altres novetats que el músic anirà revelant en el transcurs dels mesos. El festival Serenates compta amb la col·laboració de l’Ajuntament de València, el Palau de la Música  de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música Joaquín Rodrigo de València.
El segon dels espectacles programats en la 34a edició del festival més emblemàtic de les nits estiuenques al cor de la ciutat va tornar la presencialitat de l’Orquestra de València, després d’un any de pandèmia, a l’escenari de La Nau, per a interpretar un concert que també estava inclòs en el cicle que el Palau de la Música dedica a José Iturbi en el 125é aniversari del seu naixement. Tot seguit de l’obertura de l’òpera Una cosa rara de Vicente Martín i Soler, s’hi afegiren a l’elenc musical de l’Orquestra els dos pianistes convidats, Apellániz i Oliver, per a endinsar-se en un intens programa centrat en l’obra de Mozart. En primer lloc, tocaren el Concert per a dos pianos i orquestra núm. 10, una peça que van interpretar moltes vegades Amparo i José Iturbi a duo, i que realment va emocionar tant l’audiència, que manifestà la grandesa de la seua interpretació amb un càlid aplaudiment, com a la formació orquestral amb palmes silencioses des dels seus arcs... Així mateix reconeixien públic i músics la sorpresa que David Gómez havia preparat per a aquesta nit amb una clucada d’ull a un altre gran del teclat del segle XVIII, J.S. Bach, mestre de l’art del contrapunt, i un dels millors organistes i clavecinistes del barroc. La meravellosa proposta clàssica de David Gómez va ser completada en una segona part per la Simfonia núm. 35 “Haffner” del geni salzburgués, el qual va citar en la seua òpera Don Giovanni el preludi del concert. La fila zero  Les portes de la plaça del Patriarca i del carrer Universitat es van obrir puntuals al públic a les 21:30 hores. Per aquelles desfilaren prop de dos centenars de persones que accedien a la primera proposta professional de Serenates 2021, a càrrec de l’orquestra titular de la ciutat, l’Orquestra de València, la qual va trobar el màxim suport institucional amb la presència de la presidenta del Palau de la Música, la regidora Glòria Tello, a qui acompanyà un selecte grup d’intel·lectuals i artistes entre els quals es trobaven els membres del jurat dels prestigiosos Premis Iturbi, encapçalats pels pianistes Joaquín Achúcarro i Josu de Solaun. La regidora Glòria Tello va valorar la ferma col·laboració institucional entre les diverses administracions, i va dir que, amb aquest concert, el Palau encetava “la recta final del cicle dissenyat entorn de la figura d’Iturbi”. Un espectacle que va reunir “música i arquitectura”, i amb un programa que va retre també “un sentit homenatge a la germana de José, Amparo, que més enllà del seu parentiu, ha passat a la història per ser una de les pianistes més destacades del seu temps”. En aquest sentit, recordà: “Amparo Iturbi sempre va ser present en la vida del seu germà, des de París a Nova York i amb els seus concerts, van recórrer junts mig món i van participar en moltes pel·lícules del Hollywood daurat”. La representació institucional i artística de l’auditori valencià va ser rebuda per la vicerectora de Cultura i Esport de la Universitat de València, Ester Alba, que estigué present durant tota l’actuació de l’Orquestra juntament amb la directora del Servei de Cultura, Adela Cortijo, i el gerent de la Fundació General UV, Cristóbal Suria. Ester Alba va destacar “l’enorme satisfacció de tornar a comptar en la programació de Serenates amb l’Orquestra de València en el marc d’una col·laboració que es manté fructíferament en el temps; i enguany d’una manera especial, a més, celebrant ambdues institucions, Universitat de València i Palau de la Música, sengles efemèrides: els 25 anys de la fundació de l’Orquestra Filharmònica universitària i el 125 aniversari del naixement de José Iturbi”. Una altra personalitat acadèmica tornava al claustre de la Universitat que va dirigir entre els anys 2002 i 2010, l’exrector Francisco Tomás, doctor en Ciències Químiques i acadèmic de nombre de la Reial Acadèmia de Medicina de la Comunitat Valenciana des del 2015. No es perderen el primer concert estiuenc de l’Orquestra de València, que va triar les Serenates com a marc de referència en el seu homenatge als germans Iturbi, altres membres de la societat valenciana en representació d’entitats vinculades al festival en l’actualitat, com Miguel Torres, director de la Xarxa Comercial Alacant i Múrcia de Banc Sabadell, o per tradició, com Javier Clemente, de Clemente Pianos. Al llarg de més de tres dècades, el festival Serenates, organitzat per la Universitat de València i l’Institut Valencià de Cultura, ha tingut un èxit rotund i cada vegada més col·laboracions. En aquesta edició, hi participen l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música Joaquín Rodrigo de València. Els protagonistes de l’escenari David Gómez Ramírez va ser guardonat el 2018 amb el BMI Prize, premi atorgat pel Bucharest Music Institute, en el Concurs Internacional de Direcció. Ha treballat amb totes les orquestres del Vietnam, i ha dirigit formacions com la JONDE, les filharmòniques de Philippines i Nizhni Nóvgorod, Orquesta Nacional de Cuba, Ljubljana Symphony Orchestra i Project Xiquitsi, entre altres. A Espanya ha dirigit la Real Orquesta Sinfónica de Sevilla i l’Orquestra de València, de la qual va ser el director assistent i a la qual torna aquest mateix any 2021. Carlos Apellániz és Medalla d’Or a l’Ecole Nationale de Musique Bayonne-côte Basque amb la pianista Françoise Doué. Perfecciona la seua formació musical al Conservatori Nacional Superior de Música i Dansa de París i a l’Escola Superior de Música Reina Sofía sota la tutela de Bashkirov i Eguizarova. Destaca la seua labor com a membre fundador del B3: Brouwer Trio, del LQ Liber Quartet i del Duo Apellániz. Óscar Oliver ha oferit recitals a Praga, Neuchatel, Lausana, Sió, Innsbruck, Weimar, Aachen i Colònia, entre moltes altres ciutats. Ha actuat amb l’Orquestra de la Comunitat Valenciana dirigit per Lorin Maazel i Zubin Mehta. Actua amb l’Orquestra de València des del 2008. Com a repertorista ha treballat amb Rafael Frühbeck de Burgos, Nathalie Sutzmann, Matthias Goerne, Vadim Repin, Angelika Kirchschlager, Waltraud Meier, Michel Plasson, etcètera. És catedràtic de piano, coordinador artístic del Premi Iturbi i fundador del Festival Iturbi.
Serenates va arrancar aquesta edició amb l’estrena de l’obra ‘Abans de la llum’, un espectacle que va generar gran expectació i per al qual s’exhauriren les entrades el primer dia i la Nit de Sant Joan, aquesta última adreçada a la comunitat universitària. ‘Abans de la llum’ és una producció pròpia per al festival que tracta, a través de la poètica de la dansa i la música, totes les experiències per les quals han transitat les huit dones protagonistes d’aquest espectacle: Laura Domingo Font, Eva Serna García, Mar Sanjuán Santonja, Alba Fernández Martín, Natalia Martínez Tamarit, Ana Cembrero Coca, Paula Mellado Cárcel i Paula Segura Lacasa. En aquest temps fosc, on sembla que no arribarà mai l’alba, elles narraren en primera persona la línia que va de la desesperança a l’esperança, de les tenebres a la llum, amb música tradicional andalusí, fandangos, cantigues i, a vegades, a través d’un silenci on la dansa omplia l’escena i conqueria a un mut públic en el Claustre. “Vaig demanar a les ballarines que em narraren una experiència bona i una altra de dolenta per les quals havien passat durant aquest temps de pandèmia, i a través d’aquestes dues experiències hem creat un camí escènic per a cada història. L’estructura es basa en el relat de cada ballarina i el seu trànsit vital per aquesta experiència”, explica Toni Aparisi, director del Grup de Dansa de la Universitat de València. I explica que el nom de l’espectacle és una metàfora de tot aquest temps fosc que hem viscut i del qual comencem a eixir. “El repertori ens porta per un camí d’emocions, ja que el que es proposa és un record de la situació que ens està tocant viure aquest últim any. L’experiència ha estat molt productiva i enriquidora per a totes dues parts”, comenta Onofre Serer, un dels tres membres de l’Acadèmia CdM i percussionista, que va actuar junt amb Julia Chiner, viola da gamba i Aziz Samsaoui,  qanun i direcció. Les dues formacions han subratllat que actuar en un espai com el Centre Cultural La Nau de la Universitat de València “és impressionant”. “Un lloc que ja convida a la contemplació i que té tanta història és un extra per a qualsevol intèrpret de dansa. Encara és més imponent. Personalment ha sigut un luxe poder viure aquesta experiència amb els músics de Capella de Ministrers ”, conclou Toni Aparisi. Capella de Ministrers canalitza la seua dimensió pedagògica amb l’Acadèmia CdM de música antiga dirigida a joves intèrprets i estudiants perquè adquirisquen experiència i s’integren en el món professional. L’Acadèmia CdM és un taller en residència, en la línia de l’experimentació entorn de les noves propostes de reinterpretació de la música del passat amb criteris històrics. Es tracta de recrear el tipus de treball davant la música de l’edat mitjana, el Renaixement o el barroc. El Grup de Dansa de la Universitat de València va nàixer el curs 2017-2018. És el grup més jove de les formacions universitàries que integren l’Àrea d’Arts Escèniques i en les seus actuacions ha demostrat una qualitat extraordinària. En l’actualitat és dirigit per l’intèrpret, coreògraf i director d’obres de dansa contemporània Toni Aparisi. Amb una amplíssima formació, que va des de l’art dramàtic, la perfomance, la dansa contemporània i les arts marcials, en la seua trajectòria destaquen diversos guardons, entre els quals es troben tres premis Max ––—millor intèrpret per ‘Alma (2007), millor Intèrpret per ‘Pinoxxio’ (2016) i millor coreografia per ‘ Pinoxxio’ junt amb Rosángeles Valls (2016)—, quatre premis Abril al millor intèrpret masculí de dansa i diversos guardons al millor ballarí en els premis de les Arts Escèniques Valencianes i en altres certàmens. Actualment és candidat als premis Max com a millor intèrpret masculí de dansa per ‘Atman, el comiat’. Al llarg de més de tres dècades, el festival Serenates ha tingut un èxit rotund i cada vegada més col·laboracions. En aquesta edició, hi participen l’Ajuntament de València, el Palau de la Música de València, la Diputació de València, la Fundació Banc Sabadell, la Fundació Bancaixa, l’Escola d’Art i Superior de Disseny (EASD) de València i el Conservatori Superior de Música Joaquín Rodrigo de València.
Entre el 17 de juny i el 15 de juliol s’obri el termini d’inscripció en ‘Activa Musica’, una convocatòria d’ajudes destinada a promoure les activitats musicals gestades en el si de la comunitat universitària. ‘Activa Música’ està destinada a l’estudiantat de centres propis de grau, màster o doctorat, al personal docent i investigador (PDI) i al personal d’administració i serveis (PAS) de la Universitat de València, per a promoure les pràctiques musicals i premiar les millors propostes i iniciatives que provinguen de col·lectius, associacions, agrupacions de persones físiques o a títol individual. En total se seleccionaran 10 propostes d’actuacions musicals que es presentaran al Claustre del Centre Cultural La Nau, d’acord amb la normativa sociosanitària vigent en aquest moment. La dotació econòmica  és de 500 euros per proposta musical seleccionada. Més informació a través d’aquest enllaç. Correu de contacte: actimusi@uv.es
Tots els espectacles començaran a les 22 hores i la venda d’entrades, a un preu simbòlic de 3 euros, s’efectuarà a través de latenda.es/entrades, excepte per al concert de l’Orquestra de València el dia 25 de juny, que és gratuït amb reserva prèvia a partir de 72 hores abans del començament. La capacitat per a tots els espectacles serà limitada. La rectora de la Universitat de València, Mª Vicenta Mestre, va presidir l’acte de presentació del festival -conduït per la directora del Servei de Cultura de la UV, Adela Cortijo-, i va comptar amb la participació de la vicerectora de Cultura i Esport, Ester Alba; el director general de l’IVC, Abel Guarinos; i el director del Palau de la Música, Vicent Ros; així com amb la presència de la directora adjunta de Música i Cultura Popular de l’IVC, Marga Landete. En la seua intervenció, Mª Vicenta Mestre es va referir al festival SERENATES “com un referent musical però, més enllà, com a una fusió entre tradició i modernitat, entre formació, creació i innovació, que són els trets que ens caracteritzen com a Universitat de València”. I va afegir: “Per això, SERENATES és molt més que un festival de música. Ho és de valors. No podria ser de cap altra manera en una universitat pública i valenciana com la nostra. D’aquesta manera, com a universitat, la principal participació és de joves: més del 60% de les i els artistes seran menors de 26 anys. Però també de dones: més del 65% de les persones que formen l’elenc són dones, i es retrà homenatge a Nadia Boulanger, alhora que estrenem la composició de Llum Martín”. Per la seua banda, Abel Guarinos va afirmar que “per a l’Institut Valencià de Cultura és una alegria continuar coorganitzant i apostar més que mai per un festival de tan llarga trajectòria com Serenates, que té ja la xifra rècord de 34 anys portant música a les nits estiuenques de la ciutat. Serenates és un exemple més de com la col·laboració entre institucions és necessària, i molt fructífera, per a apropar la cultura a les persones, fer-la accessible i atractiva”. En aquest sentit, va recordar altres projectes culturals conjunts com ara Polirítmia, La Cabina o el concert commemoratiu del 25é aniversari de l’Orquestra Filharmònica de la UV, diumenge 13 a Les Arts, on participà el Cor de la Generalitat Valenciana. El programa del 2021, al detall  La vicerectora Ester Alba, que va detallar el programa de les Serenates 2021, va celebrar que, després d’un any de pandèmia, “recuperem la presencialitat en aquest espai tan emblemàtic com és l’edifici històric de la Universitat, patrimoni de tots els valencians i totes les valencianes, i a més en el context tan especial del 25 aniversari de la nostra orquestra, l’Orquestra Filharmònica de la Universitat de València”. També va parlar de les noves línies de treball del Vicerectorat que dirigeix com ara l’obertura de l’oferta musical a diferents tendències i gèneres. I Serenates 2021 hi és un exemple: amb un disseny eclèctic i variat, la seua programació inclou música de cambra, música d’autor, música simfònica o jazz. Destaca en el cartell d’enguany l’artista convidat, el cantautor Pablo Milanés, que visitarà València el pròxim dia 26 amb la seua gira ‘Días de luz’: un espectacle íntim, sorprenent i emocionant per a obrir un nou horitzó esperançador en aquests moments tan crítics i incerts. Com és habitual en la programació de Serenates, actuaran així mateix les diferents formacions universitàries valencianes, aprofitant aquest marc emblemàtic per a presentar, d’una banda, dues estrenes absolutes: el Grup de Dansa de la Universitat de València, amb direcció de Toni Aparisi (recentment nominat als Premis Max), acompanyat pels músics de l’Acadèmia Capella de Ministrers (CDM), donarà el tret d’eixida al festival amb la producció pròpia ‘Abans de la llum’, on les huit ballarines que formen l’staff de l’espectacle mostraran com es pot passar de la desesperança a l’esperança, de les tenebres a la llum; mentre que, sota la direcció de Francesc Valldecabres, l’Orfeó Universitari de València, en la seua actuació del diumenge 27, oferirà el concert ‘Distopia’ que inclourà el debut de l’obra ‘This is your judgement’, de la jove compositora Llum Martín, sobre conceptes d’utopia i distopia. I, d’altra banda, l’Orquestra Filharmònica de la Universitat de València reprendrà en Serenates, dilluns 28, la programació extraordinària pel seu 25é aniversari amb un concert dedicat a Verdi, juntament amb alumnes de cant del Conservatori Superior de Música de València, tots ells a les ordes de la directora titular de l’OFUV, Beatriz Fernández Aucejo. L’Orquestra de València tornarà al claustre de La Nau, divendres 25, amb un programa del cicle dedicat a José Iturbi pel 125é aniversari del seu naixement, fil conductor de la temporada del Palau de la Música, i que també recordarà la seua germana Amparo. Sota la batuta de David Gómez, l’Orquestra interpretarà una obertura de Martín i Soler, un concert per a dos pianos i una simfonia de Mozart. L’entrada per a aquest espectacle serà gratuïta amb reserva prèvia 72 hores abans del començament.     “És un programa que sens dubte és l’ideal per a ser escoltat en aquest claustre tan volgut per totes i tots, i amb uns intèrprets de molta qualitat per a poder gaudir de música i arquitectura”, va dir Vicent Ros, qui es va referir a la col·laboració institucional entre el Palau i la Universitat com a “clau” per a “aprofundir en matèria cultural i musical”. Una altra agrupació que repeteix en Serenates és Melomans. Dimarts 29, torna al claustre de l’edifici històric de la Universitat amb una proposta musical fresca, dinàmica i divertida: ‘Se canta pero no se toca-Live’ és l’espectacle que, a través de quatre veus a cappella, realitzarà una revisió de cançons de hui i d’ahir (“i de la setmana que ve”, diuen), amb l’humor com a vehicle. No faltarà en Serenates el paper protagonista de la dona (més del 65 % dels participants en el festival són dones) amb l’homenatge de Kairós Project, dimecres 30, a la figura de Nadia Boulanger, l’obra de la qual és fonamental en la transició musical entre els segles XIX i XX. Finalment, clourà el 34 Festival Serenates, dijous 1 de juliol, l’actuació de l’Orquestra de Jazz del Conservatori Superior de Música Joaquim Rodrigo de València, dirigida per Jesús Santandreu. Aquesta jove formació posarà en escena una interpretació dinàmica que desplegarà nombrosos matisos i colors del repertori per a big band tradicional i contemporània, amb una interessant miscel·lània de pop modern, arranjaments sobre obres del romanticisme rus i altres tocs atrevits. El festival SERENATES arriba el 2021 a la seua 34a edició, coproduït per la Universitat de València i l’Institut Valencià de Cultura-GVA, amb la col·laboració de nombroses institucions i entitats: Diputació de València, Ajuntament de València, Palau de la Música de València, Fundació Banc Sabadell, Fundació Bancaixa, Escola d’Art i Superior de Disseny (EASD) de València, i Conservatori Superior de Música Joaquim Rodrigo de València. Així, a la roda de premsa també hi van assistir el gerent de la Fundació General de la Universitat de València, Cristóbal Suria; Ramón Satorra, directiu de Banc Sabadell; la directora del Conservatori Superior de Música de València, Mª Dolores Tomás; i la directora de l’EASD València, Rosa Esteban, entre unes altres personalitats acadèmiques, polítiques i de la cultura valenciana. Quant a la imatge del cartell del festival, aquesta ha estat creada per l’alumna de Grau en Disseny de l’EASD València Irene Rubio Pérez, guanyadora del concurs convocat per la Fundació General de la Universitat de València i l’Escola. La il·lustració capta la llum nocturna que caracteritza el festival, així com el seu caràcter heterogeni.  Des del seu naixement, SERENATES dedica la seua programació, de base eclèctica, a la música composta i interpretada principalment per músics valencians. A més, una de les seus finalitats és esdevindre en escenari per a la formació, la creació i la innovació, d’ací que servisca de marc d’estrenes absolutes i de debuts de produccions pròpies. Altres característiques que diferencien SERENATES de la resta de propostes culturals valencianes són l’alta participació de músics, així com de dones.
L’OFUV i el Cor de la Generalitat Valenciana, dirigits per Beatriz Fernández Aucejo, van conviure durant una setmana en una estada extraordinària que va permetre als estudiants assajar i aprendre de primera mà com es prepara un espectacle professional, que es va oferir dins de la temporada de l’auditori valencià. Organitzat per la Universitat de València, a través del Vicerectorat de Cultura i la Fundació General UV, en col·laboració amb l’Institut Valencià de Cultura, es tractava del tercer concert commemoratiu del 25 aniversari de l’OFUV, que arrancà el passat 5 de maig, també a Les Arts, juntament amb l’Orquestra de València. “Ara, presentem un concert commemoratiu amb obres d’especial celebració”, assenyalava Beatriz Fernández, per a qui el disseny del programa tenia molt a veure amb la motivació d’aquest espectacle: dues obres representatives del barroc anglés, articulades pel principal exponent del classicisme alemany, W. A. Mozart. Així, el concert començà amb la ‘Música per als reials focs d’artifici’, escrita per Händel el 1749, com a encàrrec del rei Jordi II. Amb aquesta peça se celebrà la signatura del tractat entre Anglaterra, França i Holanda que portava la pau a Europa després dels conflictes per la guerra de Successió a Espanya. A aquesta composició, li acompanyà un espectacle de focs d’artifici que seguirien les melodies i els ritmes brillants, mai escoltats fins a aquell moment, escrits per a orquestra. “En forma de suite, interpretarem l’arranjament d’Elgar Howarth per a grup de metalls i percussió, que prioritza el so de batalla i l’estil de fanfàrria de l’època barroca”, apuntava la directora.  La segona part del concert continuà amb música de celebració patriòtica: el ‘Dettingen Te Deum’ (1743), escrit en honor a la victòria del monarca anglés en la batalla de Dettingen contra els francesos. “Händel va compondre aquesta grandiosa obra per a cor i orquestra. Amb lletra en anglés, el missatge, de connotació religiosa, enalteix el to d’alegria amb un esplèndid tractament de les veus com ja havia fet el compositor anglés en les seues òperes o en les obres simfonicocorals”, explicava Beatriz Fernández. El nexe d’unió entre ambdues parts va ser el classicisme. “Per a donar connexió –deia la directora de l’OFUV– a aquestes dues obres representatives del barroc anglés, Mozart articula el sentit musical dins del seu context. El concert que iniciem en estil barroc passa ara al període següent, el classicisme, amb un dels seus màxims exponents, Mozart, recuperant l’esperit alegre i de celebració de Händel amb les obertures de la trilogia d’òperes Mozart-Da Ponte: ‘Don Giovanni, ‘Così fan tutte’ i ‘Les noces de Fígaro’”. Programa complet del concert L’OFUV, en l’equador de les seues noces de plata  Després del concert en col·laboració amb el Palau de la Música de València i l’espectacle oferit al Teatre Echegaray d’Ontinyent en maig, l’Orquestra Filharmònica de la Universitat arriba a l’equador del seu 25é aniversari en juny amb el Cor de la Generalitat. El següent concert tindrà lloc en el marc del festival Serenates al Claustre, a La Nau de la Universitat, el pròxim dia 28, on l’OFUV interpretarà diferents peces de G. Verdi com ara danses, obertures i àries, juntament amb alumnes de cant del Conservatori Superior de Música de València. En octubre, l’orquestra universitària clourà aquest cicle especial amb sengles concerts d’obertura de l’any acadèmic 2021-2022 a Gandia (Teatre Serrano) i al Palau de les Arts de València. En aquest darrer espectacle, l’OFUV oferirà un concert-homenatge amb els seus tres directors titulars, Cristóbal Soler, Hilari García i Beatriz Fernández, els quals conduiran junts un únic concert interpretat per músics que han format part de l’agrupació musical universitària en el passat i per aquells que hi formen part de la plantilla actual.
El concert, que es va celebrar en el marc del II Congrés Internacional del Patrimoni Musical de la Corona d’Aragó, presentà al públic el resultat de la recerca de Capella de Ministrers i l’estudiosa Mª Carmen Gómez Muntané sobre la relació entre la música i les relíquies que van viatjar de la Capella Reial de França a la Capella Reial d’Aragó durant dos segles (de 1237 a 1437). En paraules de Carles Magraner, director de Capella de Ministrers, ‘Reliquiae’ és “l’estrena absoluta de música recuperada al voltant de les relíquies a les corones de França i Aragó, i a la Península Ibèrica. Les relíquies són objectes d’una importància capital en l’Edat Mitjana pel seu valor devocional, però també perquè suposaven un símbol contundent de poder polític”. La figura més rellevant entorn de la recuperació de relíquies a la Península Ibèrica va ser la d’Alfons X el Savi, que va intervindre en la xarxa més important del segle XIII entre Constantinoble, França i la Península. Amb aquest tema va obrir el concert en una primera part dedicada al rei de Castella, qui es refereix a través de les ‘Cantigas de Santa Maria’ a la col·lecció de relíquies de la Catedral de Sevilla, així com a la camisa de la Mare de Déu de la Catedral francesa de Chartres o les relíquies de l’apòstol sant Jaume, protector del regne de Castella (‘Codex Calixtinus’). En aquest mateix context, la segona part va fer el camí contrari: de Castella cap a França, recuperant relíquies de la casa reial franca com la santa faç de Crist, a les quals al·ludeixen les proses ‘Nos ad laudes’ i ‘Salve decus seculi, speculum sanctorum’. El disseny del programa de ‘Reliquiae’ es va produir, segons explicava Magraner, “en el context europeu de la baixa Edat Mitjana fins a arribar a la Seu valenciana, on custodiem relíquies que hem d’agrair a Alfons el Magnànim”. En aquest sentit, el tercer capítol del concert se centrà en el protector de la Corona d’Aragó, sant Jordi, les relíquies del qual van ser cedides a la Catedral de València durant el regnat d’Alfons V (text ‘Gaude plebs Angelica’), així com la relíquia de la Verònica de la Mare de Déu. Finalment, l’estrena de Capella de Ministrers va cloure a ‘València’ amb músiques devocionals que fan referència a la Vera Creu, la Corona d’Espines i ‘Lo Sanct Calzer’, relíquies que només es mostraven al poble una vegada a l’any: el dilluns de Pasqua. “Hem aconseguit recuperar músiques devocionals que podem tocar, cantar i mostrar al públic en un concert únic que ens ompli d’il·lusió. Per a nosaltres, recuperar la música de l’Edat Mitjana és tan emocionant com pot ser per a l’historiador de l’art trobar un caravaggio”, reflexionava Magraner. I és que una de les tasques principals de Capella de Ministrers és la investigació musicològica en favor del patrimoni espanyol des de l’Edat Mitjana fins al segle XIX, els resultats de la qual es transformen en testimoniatge musical conjuminant rigor històric, sensibilitat musical i divulgació cultural. Precisament, és en aquesta labor de recerca en la qual està implicada la Universitat de València des de fa anys per tal de promoure tant l’estudi com la recuperació i la difusió del patrimoni musical.
L'entrada al concert és limitada. Per a complir amb les condicions sanitàries exigides per la Covid-19, l'aforament és restringit, per la qual cosa és necessari adquirir les entrades a preu simbòlic (dos euros) a través d'aquest enllaç.  Tórtel és el nom propi del projecte de cançons del valencià Jorge Pérez. Els seus àlbums, ‘Entusiasmo’ (El Volcán, 2012), ‘La Gran Prueba’ (Gran Derby, El Volcán, 2014) ‘Transparente’' (Intromúsica, 2016) i ‘Las tres tormentas’ (Intromúsica 2018) van estar en les llistes del millor de l'any en mitjans com Rockdelux, Hoy empieza todo (Radio3), Mondosonoro, Rolling Stone, Efe Eme, Esquire o Muzikalia (entre altres) i han servit per a definir-lo com un gran compositor de cançons capaç de mesclar amb personalitat des del folk d’aires mediterranis fins a la psicodèlia més somiadora, passant pel pop més inquiet i explorador. Aquests àlbums es van presentar en directe en cites tan rellevants com el Festival Internacional de Benicàssim, Primavera Sound de Barcelona, Vida Festival de Vilanova, Festival Do Nord (Vilagarcía Darousa), Sonorama (Aranda del Duero), Festival dels Arts (València), Granapop (Granada) o Festes de Sant Isidre de Madrid. Les últimes cançons de Tórtel han arribat per capítols via digital. ‘Pirámides’, ‘El puño invisible’, ‘Probablemente no’ i ‘Algunos de nosotros’ avancen el seu pròxim àlbum, encara sense data de publicació. Quatre cançons que no fan més que reafirmar el seu singular i imaginativa visió com a artista. Per al músic valencià "és molt especial poder inaugurar el nou cicle de concerts de la Universitat de València, on jo vaig estudiar i on encara tinc molt bons amics. A més, poder tocar al claustre, a La Nau, és tot un honor, un no actua cada dia en llocs com aquest, i sent a casa, no es pot demanar més. Ha estat un any molt complicat, també per als estudiants, professors, i músics, així que no pense un lloc ni dia millors per celebrar que per fi tornen els bons moments". Jorge Pérez estarà acompanyat sobre l'escenari per Jesús Macià (guitarra, sample i teclats); Enric Alepuz (bateria, percussions i cors); Carlos Bensonseñora (baix i sintetitzador) i pel tècnic de so, Jorge Martí.
Les ponències abordaran, entre altres qüestions, la importància de la preservació de la terra, les singularitats de la població indígena, la conservació de la biodiversitat a través del manteniment de les pràctiques i patrimoni cultural o els rituals de les diverses societats al voltant del món. El seminari s'inaugurarà a les 9.30 hores i la primera ponència serà protagonitzada per un equip local de l'Índia de la Fundació Vicente Ferrer. La majoria de les sessions podran seguir-se en línia a través de l'enllaç. La jornada conclourà amb una visita a l'exposició 'Arxiu ecologista. Memòria i cultura visual de l'ecologisme a València des dels anys 70', que pot visitar-se en La Nau de la Universitat de València fins al pròxim 9 de juny i que reivindica la lluita ecologista des de la dècada dels 70 fins als nostres dies amb material inèdit sobre la història del moviment ecologista valencià. Programa del seminari a través d'aquest enllaç.
Amb la presència d’experts en dret internacional humanitari, història i comunicació, la jornada va oferir diverses mirades i interpretacions de la història, la cultura, el patrimoni i l’actualitat de Palestina-Israel en un moment de màxima tensió i atenció mediàtica i política cap a aquest racó del Mediterrani.   La jornada va constar d’una taula redona-col·loqui al matí, a les 12 hores, en què participaren Jorge Ramos Tolosa, professor del Departament d’Història Moderna i Contemporània de la Universitat de València; Raquel Vanyó, professora de Dret internacional i membre de l’Institut de Drets Humans de la Universitat; Joan Marc Ferrando Hernández, professor de Dret internacional i investigador de l’Institut de Drets Humans de la Universitat de València; Germán Caballero, fotoperiodista de Levante-EMV i Ibrahim Omar, xef palestí i ambaixador de la gastronomia palestina a València. L’acte va estar presentat per Marisa Vázquez de Ágredos, directora de Patrimoni de la Universitat de València.   A la vesprada, a les 17.30 hores, va haver-hi un col·loqui amb motiu de la presentació de la nova edició actualitzada del llibre Palestina. Una historia esencial, (Sembra Llibres), de Jorge Ramos Tolosa, i es va presentar i projectar el documental (19 hores) Hijas de la Nakb’, amb la seua directora, Estel·la Vidal.   Des d’octubre 2023 a la Franja de Gaza s’han perdut incomptables vides humanes i també patrimoni cultural i natural, en la seua respectiva dimensió material i immaterial. Només en patrimoni cultural, es considera que més de 200 dels 325 llocs que a Gaza tenen importància històrica, arqueològica, natural o religiosa han sigut destruïts, cosa que equival a més d’un 60%.
El museu, situat en el centre del campus universitari de Burjassot-Paterna de la Universitat de València, es va inaugurar en 2018. Des de llavors, el nombre de visitants, alumnes de pràctiques d'empresa de màster i diversos graus, col·laboració i participació en exposicions temporals amb importants fons zoològics, paleontològics i geològics, visites d'investigadors, convenis amb diverses entitats i donacions de col·leccions científiques de diversa naturalesa, han augmentat.   El museu presenta dues sales expositives. A la sala de zoologia es poden contemplar una àmplia col·lecció d'aus, juntament amb mamífers terrestres i marins, representants tant de la fauna local com exòtica; a la sala de paleontologia i geologia es mostren col·leccions de minerals, roques organitzades segons el seu procés de formació, i una col·lecció paleontològica que recorre la història de la vida en la Terra des dels seus inicis fins a l'actualitat, finalitzant el recorregut amb una col·lecció de cranis que mostra l'evolució del nostre llinatge.   Molts dels exemplars exposats es consideren històrics, en provindre dels fons originals de l'antic Gabinet d'Història Natural de la Universitat de València que, per la seua història i antiguitat, donen visibilitat a un llegat de més de dos-cents anys en alguns casos.
En l’acte intervindran la directora del Servei de Biblioteques i Documentació de la Universitat de València, Cristina Tomás Martínez; la directora de PUV, Teresa Ferrer Valls; i l’autor, Francisco M. Gimeno Blay. Gimeno Blay, catedràtic d’Història Medieval i Ciències i Tècniques Historiogràfiques de la Universitat de València, du a terme un estudi exhaustiu que permet conéixer la història sobre la desaparició d’un manuscrit que es custodiava a la biblioteca universitària de València des de 1837 després de la desamortització de Mendizábal. El 26 de novembre de 1940 es denunciava la desaparició del manuscrit Liber Augustalis, les constitucions de l’emperador Frederic II (1194-1250) per al regne de Sicília. Un còdex preat que havia format part de la biblioteca dels reis d’Aragó a Nàpols, on l’excepcional cal·lígraf Petrus Hippolytus Lunensis el va copiar en la segona meitat del segle xv. Ara, després de huitanta-tres anys des de la seua desaparició, se l’ha pogut localitzar en la Biblioteca del Palau de Peralada. Encara que no ha sigut possible conéixer les circumstàncies exactes de la seua desaparició, el treball ha permés reconstruir l’atzarós i fascinant viatge recorregut pel Liber Augustalis al llarg de quasi sis segles entre Nàpols, València i Peralada. Aquest llibre és el primer número de la sèrie «Inutilitas librorum». La sèrie, fruit de la col·laboració entre la Biblioteca Històrica i Publicacions de la Universitat de València (PUV), està inclosa en la col·lecció institucional Cinc Segles i compta amb un consell assessor integrat per professionals i investigadors i investigadores de reconegut prestigi internacional.
En aquesta edició s’ha premiat els millors treballs de final de màster (TFM) realitzat per estudiants de la Universitat de València que hagen presentat i aprovat el seu TFM en els cursos acadèmics 2019-2020, 2020-2021, 2021-2022 i 2022-2023. La quantia d'aquests premis ha sigut d'un total de 3.500 euros: un primer premi de 1.500 euros i dos accèssits de 1.000 euros cadascun. En breu, UV Cultura publicarà la convocatòria 2023-2024 a la qual podran participar tot l’alumnat de màster de la Universitat que realitzen el seu TFM sobre les col·leccions i patrimoni cultural de la institució.  La Universitat de València ha atorgat Laura Rosillo el primer premi pel seu treball titulat ‘Patrimoni, cartellisme i història cultural de la Universitat de València: una proposta expositiva en el Centre Cultural La Nau’. El projecte és el resultat d'una extensa investigació sobre la col·lecció de cartells expositius de la Universitat de València, fruit de les nombroses exposicions celebrades al llarg dels darrers trenta anys. Utilitzant fonts historicoartístiques i documentals, catalogades a través d'exhaustives fitxes tècniques, s'ha dissenyat un pla expositiu i una tasca de comissariat al Centre Cultural La Nau. S'espera que aquest projecte es duga a terme els mesos vinents amb el suport del Vicerectorat de Cultura i Societat. Laura Rosillo va estudiar el Grau en Història de l'Art i Màster en Patrimoni Cultural: Identificació, Anàlisi i Gestió a la Universitat de València i actualment treballa com a mediadora cultural al Centre d'Art Contemporani Hortensia Herrero. El motiu que va impulsar la realització d'aquest Treball Fi de Màster va ser el del seu interés per la pràctica museogràfica, així com la relació amb el disseny gràfic, disciplina artística tan rellevant en la geografia valenciana. Per altra banda, Rosa Toledo ha estat distingida amb un accèssit pel seu treball ‘La Transició valenciana a través dels seus cartells: la col·lecció de la Biblioteca Històrica de la Universitat de València’, que aborda la gestió integral i posada en valor de la col·lecció de cartell polític de la Transició que es troba a la Biblioteca Històrica de la Universitat de València. El projecte aborda la identificació, la selecció i el registre dels cartells, així com la catalogació d'una mostra de la col·lecció. Així mateix, es proposa el disseny d'una exposició virtual d'aquests fons a la plataforma online de la Universitat i una campanya de difusió d'aquesta mostra. Rosa Toledo és funcionària de carrera de la Universitat de València i en l’actualitat treballa en la Biblioteca de Ciències de la Salut de la Facultat de Medicina.  L’altre accèssit ha estat aconseguit per Betlem Alapont per ‘La història darrere de l'Orbis Terrarum Antiqui, restauració i posada en valor de la peça’. En aquest treball es recupera una peça de la Cartoteca de la Universitat, datada en el segle XIX, per a poder restaurar-la i donar-li una futura conservació. En l'actualitat, Betlem Alapont treballa en la restauració del Santuari Sant Joan de Penyagolosa a la província de Castelló.  La comissió avaluadora ha estat integrada per Marcos Durà, delegat de la rectora per l’Estudiantat; María Luisa Vázquez de Ágredos, directora de l’Àrea de Patrimoni Cultural de la Universitat de València; Ana García, delegada de la rectora per al Museu d’Història Natural de la Universitat de València; Jaime Güemes, director del Jardí Botànic de la Universitat de València, i en qualitat de secretària, Ana María Chillarón, funcionària de carrera a la Universitat de València y tècnica de gestió al Centre Cultural La Nau.
Doctora en Geografia i Història per la Universitat de València i en Història de l'Art per la Universitat Politècnica de València (programa de Conservació i Restauració del Patrimoni Històric), entre 2018 i 2023 ha sigut vicedegana de Relacions Internacional, Qualitat i Innovació Educativa en la Facultat de Geografia i Història, així com presidenta de la comissió d’Igualtat i Polítiques Inclusives d’aquest mateix centre.  Actualment, és professora titular del departament d'Història de l'Art de la Universitat de València i forma part del grup d’investigació Arsmaya. Des de fa 20 anys la seua trajectòria investigadora ha estat enfocada a l'optimització i aplicació de noves tecnologies aplicades a l'anàlisi, la conservació i difusió del patrimoni cultural a Amèrica i Europa, tant material com immaterial, desenvolupant una innovadora línia d'investigació entorn de l’arqueometria dels sentits en les cultures del passat, necessària per a la recuperació, la recreació i l'estudi de l'univers sensorial que va formar part de l'art i la vida quotidiana en aquestes societats. Paral·lelament, la seua formació com a llicenciada en en Periodisme i màster en Cooperació al Desenvolupament han contribuït a la seua experiència en l’àmbit de la Cooperació Internacional. Va ser vicepresidenta autonòmica de Cooperació Internacional i Diplomàcia Humanitària en Creu Roja Espanyola-Comunitat Valènciana (entre 2009 i 2014). L’experiència en aquest àmbit li ha permés combinar el binomi patrimoni cultural i desenvolupament local en els seus projectes i investigacions, majoritàriament centrades en l’àrea maia (Centreamèrica), com ara el projecte La Blanca (departament de Petén, Guatemala; Dir. Cristina Vidal Lorenzo, Universitat de València). Des de 2021 és directora de l’Associació Internacional Aromas Itinerarium Salutis, aliança de diferents països i entitats europees promotores de La ruta europea de las farmàcias históricas y los jardines medicinales, actualment candidata a la certificació pel Consell d’Europa. La seua trajectòria s’ha vist reforçada per la publicació de llibres i articles en revistes especialitzades, la participació en conferències especialitzades, congressos internacionals o simposis, així com diferents estades d’investigació en centres i universitats europees, com ara la Sorbonne Université de París, a la Universidade de Évora, o la Università Ca´Foscari di Venezia. María Luisa Vázquez de Ágredos ha expressat el seu agraïment pel nomenament i per la confiança dipositada per a dur endavant aquesta tasca de servei a la Universitat.
La iniciativa es repetirà dissabte 21, en sessions de matí i vesprada. De matí, de 10 a 14 hores, i de vesprada, de 16 a 20. En aquest enllaç es troben els edificis a visitar, amb l’audioguia (en tres idiomes), una fitxa, la informació cultural bàsica i una galeria d’imatges:  L’Àrea de Patrimoni Cultural de la Universitat de València se suma cada any a la celebració de les Jornades Europees de Patrimoni, un programa de sensibilització sobre el patrimoni, promogut pel Consell d’Europa en col·laboració amb la Comissió Europea.  La Universitat de València apropa així a la comunitat universitària i a la ciutadania en general el seu llegat arquitectònic. A banda de les visites guiades, hi ha una audioguia d’arquitectura –accessible a través de QR col·locat sobre els mateixos edificis–. La iniciativa va començar l’any passat als campus de Blasco Ibáñez i d’Ontinyent. Després va estendre’s als Campus de Burjassot i els edificis singulars del centre històric de València. I ara arriba al Campus dels Tarongers.  Molts dels edificis de la Universitat de València –construïts al llarg dels més dels cinc segles de la seua història– han assolit una enorme dimensió patrimonial i han estat reconeguts com a BIC o com a BRL. Altres més recents constitueixen mostres destacades de l’arquitectura contemporània.  Creades a França pel Consell d’Europa en 1985, les jornades van passar a ser una acció conjunta amb la Unió Europea en 1991. Des de llavors s’han convertit en el major esdeveniment cultural europeu de caràcter participatiu, en el que cada any més de 30 milions de persones visiten més de 50.000 monuments i llocs a través d'aquesta activitat que involucra als 50 Estats signataris del Conveni Cultural Europeu.  La iniciativa se suma al festival Open House Valencia, en què la Universitat col·labora habitualment. Open House és un festival d’arquitectura i urbanisme de caràcter internacional que se celebra en més de 50 ciutats de tot el món. El festival se celebra durant un cap de setmana a l’any, en el qual s’organitzen diferents activitats que ens acosten a l'experiència arquitectònica: visites guiades gratuïtes als millors edificis de la ciutat, rutes urbanes temàtiques, xarrades, concursos i altres activitats.
Les universitats històriques són dipositaries d’un ric patrimoni cultural fruit de la seua activitat docent i investigadora. És el cas de la Universitat de València, fundada el 1499, que al llarg dels més de cinc segles d’història ha conformat un patrimoni molt ric i divers. A més del seu registre i inventari, en vistes a la seua conservació i estudi, l’objectiu últim dels béns culturals és el coneixement per part de la ciutadania. I el museu es presenta com un mitjà privilegiat per a establir aquesta relació entre patrimoni cultural i societat. Actualment la Universitat de València disposa de tres museus (La Nau, el Jardí Botànic i el Museu d’Història Natural) y tres col·leccions museogràfiques permanents reconegudes per la Generalitat (Col·lecció d’Història de la Ciència i de la Medicina, Col·lecció de l’Observatori Astronòmic i Col·lecció de les Tecnologies de la Informació i de la Comunicació), a més del Museu d’Història de l’Escola, amb sales als campus de Tarongers i d’Ontinyent respectivament, que va ser inaugurat fa uns mesos.  El Dia Internacional dels Museus (DIM) se celebra des de 1987, convocat pel Consell Internacional dels Museus (ICOM). L’objectiu del DIM és conscienciar sobre els paper dels museus com a mitjans per a l’intercanvi cultural, l’enriquiment de cultures i per al desenvolupament mutu i per a la pau entre els pobles.  Programa DIM Museu d’Història Natural: Jornada de portes obertes. El Museu de la Universitat de València d'Història Natural, M[UV]HN, presenta una sèrie d'actuacions desenvolupades durant aquest mes de maig tant en la pròpia seu del museu com fora de les instal·lacions. El 17 i 25 de maig, dins de la seua tasca social i de divulgació, al M[UV]HN, es realitzaran tallers i visites a preus reduïts a entitats menys afavorides prèviament sol·licitades. El 18 de maig, es rebrà la visita de diversos centres, a més de la Jornada de Portes Obertes a tots els públics. Finalment, el museu participarà divendres 19 de maig, en una nova convocatòria del Concurs ‘Cristal·lització a l'Escola’ on estudiantat d'ESO i batxillerat de centres de tota la Comunitat Valenciana, competeix per a veure qui s'alça amb el premi, després d'una gran labor a l'aula. El museu serà part del jurat, i ha elaborat per a aquest fi alguns dels trofeus commemoratius que s'entregaran. Així mateix, s'oferirà una activitat en el museu a les tres primeres persones guanyadores del concurs. El lliurament de premis tindrà lloc al Museu de les Ciències Príncep Felip de València.   El museu ja va començar el passat 6 de maig el recorregut d'aquests esdeveniments en Expociència 2023, on es va realitzar una jornada de portes obertes al museu i en l’estand que aquest va muntar, en què més de tres-cents participants van dur a terme diversos tallers relacionats amb la sostenibilitat i benestar: ‘Crea el teu propi fòssil de sabó’, ‘Descobreix la mar a través del microscopi’, ‘Pintacares Animal Print’ o ‘Fotografia d'un viatge al·lucinant al mesozoic’.   Més informació ací.   Programa DIM La Nau. Ací Programa DIM Jardí Botànic. Ací.
L’objectiu dels organitzadors és que l’esperit de l’activitat no es quede sols en un esdeveniment puntual d’un cap de setmana, sinó que tinga una continuïtat en el temps. Per això s’han elaborat l’audioguia i la guia didàctica. El projecte va resultar premiat pel Consell d’Europa en la convocatòria de 2022 de l’European Heritage Days Stories. La iniciativa ens transporta a l’antic barri jueu de València, on Lluís Vives va viure els primers anys, quan va iniciar la seua formació a l’Estudi General. Però l’empremta jueva va ser esborrada de la ciutat per l’antisemitisme imperant aleshores. En contraposició a la destrucció i la incultura, el pensament humanista de Lluís Vives aporta una lliçó de tolerància i de respecte. Aquesta realitat del passat pot ajudar a valorar el patrimoni cultural com una riquesa col·lectiva que conforma la identitat d’Europa, que s’ha anat configurant al llarg de la seua història com un bressol de cultures i de pobles. L’audioguia està en tres idiomes (valencià, castellà i anglés) i conté informació per a recórrer els 12 punts de la ruta. Al seu contingut s’accedeix mitjançant un fullet imprés en paper que es pot recollir en el Centre Cultural La Nau, que consta d’una versió imprimible en DIN A-4 descarregable des de la web de la ruta www.uv.es/rutavives. Els codis QR dels impresos permeten des d’un dispositiu mòbil accedir a la informació en text, pistes d’àudio en els tres idiomes i vídeos en llengua de signes per a persones amb diversitat auditiva. Aquest itinerari audioguiat, obert per a tots els públics, també es pot realitzar per grups escolars, amb l’objectiu de difondre els valors de respecte i tolerància plantejats per l’humanisme de Vives. Per això s’ha elaborat una guia didàctica per als nivells educatius d’ensenyament secundari i batxillerat per a treballar diverses competències recollides en els currículums educatius de la LOMLOE. Consta d’un quadern d’activitats per a l’alumnat, amb recursos complementaris de consulta, que es pot descarregar des de la web de la ruta, i d’un quadern guia per al professorat. La primera versió de la guia és en castellà i abans de maig es podrà disposar també de la versió en valencià. Aquests recursos son gratuïts i poden utilitzar-se i difondre’s amb llicència Creative Commons, d’acord amb els principis de la Declaració de Berlín de lliure accés al coneixement, que la Universitat de València va signar l’any 2008. Amb aquest projecte que ara finalitza, la Universitat de València ha volgut contribuir, a partir de la vida i obra del seu estudiant més il·lustre, a difondre els valors socials de respecte i tolerància cap a les persones i cap a les seues expressions culturals.
Des del 12 de febrer, i durant tots els diumenges fins al 3 de setembre, la mostra es podrà visitar, de manera lliure i gratuïta, en horari de 10 a 14 hores, a la sala Duc de Calàbria de la Biblioteca al Centre Cultural La Nau. El projecte, que es va iniciar l’any 2020, té com a objectiu donar a conèixer a tota la societat els tresors que es custodien a la Biblioteca Històrica, alhora que busca conscienciar de la importància que té la preservació d’aquest patrimoni que pertany a tots els valencians. La sala Duc de Calàbria conserva el mobiliari original del segle XIX, prestatgeries adornades amb pilastres i cornises de fusta de pi i de perera i tancaments de tela metàl·lica, que van ser realitzades pel fuster Mauro Comín. Al centre de la sala es custodien dues esferes del segle XVII, una de terrestre i una altra de celeste, obra dels destacats cartògrafs holandesos Wilhem i Joan Blaeu. Entre les obres seleccionades, s’inclouen principalment documents cartogràfics, manuscrits medievals i incunables. Obrin la mostra dues representacions del patrimoni cartogràfic: la carta nàutica de Jacobus Russus (1563) i la magnífica obra Cosmographia, de Claudi Ptolemeu, amb la imatge del mapamundi tal com es concebia en el segle II, noció del món que va estar vigent durant molts segles. A continuació sorprèn la bellesa que reflecteixen els manuscrits il·luminats, com les obres del poeta Virgili o De balneis Puteolanis, tractat sobre banys medicinals, de Petrus de Ebolo. Es tracta de còdexs pertanyents a la col·lecció del Duc de Calàbria que van formar part de la biblioteca dels reis aragonesos a Nàpols (segles XV-XVI), iniciada per Alfons V d’Aragó i considerada com una de les més riques col·leccions renaixentistes conservades. Els visitants podran admirar també facsímils d’incunables valencians com Obres o trobes en lahors de la Verge Maria (1474), el primer llibre literari imprès a la península Ibèrica o l’emblemàtic Tirant lo Blanc, primera edició de l’obra de Joanot Martorell, imprès per Nicolau Spindeler en 1490 i de la qual només hi ha tres exemplars a tot el món. Altres facsímils exposats són les obres d’autors valencians com Joan Roís de Corella, sor Isabel de Villena o Francesc Eiximenis. Es poden apreciar també gravats de finals del segle XV i principis del XVI, com el de santa Caterina de Siena o el de sant Vicent Ferrer. “Diumenges, a la Històrica!” ofereix l’oportunitat de fer un recorregut per la sala Duc de Calàbria de la Biblioteca Històrica de la Universitat, situada a la primera planta de l’edifici de La Nau. Un espai cultural per a conèixer, un lloc per a gaudir, una oportunitat per a acostar-se al patrimoni de la Universitat i a la història de València.
L’Aula d’Història i Memòria Democràtica depèn del Vicerectorat de Cultura i Societat. L’informe elaborat ha estat aprovat pel Consell de Govern de la Universitat. La Coordinadora en Defensa dels Boscos del Túria ha encetat el procediment de declaració com a Bé d'Interès Cultural de la Línia de Defensa Immediata a València, també coneguda com La Immediata o Puig-Els Cara-sols. La incoació d’aquest procediment implica l’aplicació immediata del règim de protecció previst per als béns ja declarats. La sol·licitud d’incoació ha incorporat l’informe de la Universitat de València, on s’indica que la Línia ha de tindre una especial rellevància històrica i social per tractar-se d’un patrimoni cultural “amb un indubtable valor històric-patrimonial, social, educatiu, cultural i econòmic (turístic)”. En conseqüència, segons la institució acadèmica, ha de dotar-se d’un rang de protecció superior a l’actual, tot garantint la seua efectiva salvaguarda i posada en valor. “D'acord amb la seua rellevància històrica i social, la LDIV ha de tindre en el seu conjunt un grau de protecció ampli i efectiu que garantisca la seua salvaguarda i perdurabilitat enfront de les possibles pressions urbanístiques o enfront de l’abandó i desinterés. Ha d’assegurar-se que no es puga procedir al seu desplaçament, remoció o alteració. En aquest sentit, la pròpia inacció de l’administració és, conscient o inconscientment, un posicionament que comporta en la pràctica la seua desprotecció o la seua degradació contínua fins a la seua desaparició”, s’afirma en el document. L’informe universitari és favorable a la declaració com a Bé d’Interès Cultural, regulat per la Llei 4/1998 del Patrimoni Cultural Valencià, en la modalitat de Conjunt Històric. A més, la Universitat considera que la Línia de Defensa Immediata pot ser valorada com a Parc Cultural, d’acord amb la mateixa llei 4/1998, i que ha de ser considerada “Itinerari de memòria”, segons Llei 14/2017 de Memòria Democràtica i per a la Convivència de la Comunitat Valenciana. La línia discorre al llarg de 26 quilòmetres entre el municipi del Puig i els Carasols de Riba-roja. Segons l’informe, la Línia parteix de la costa, de la localitat del Puig de Santa Maria, per a endinsar-se cap a Rafelbunyol i Moncada, aprofita diversos barrancs de Bétera i continua fins al quilòmetre 11 de la carretera de Llíria, nucli fonamental d’aquesta defensa; s’interna en la Vallesa fins al riu Túria i discorre pel seu marge dret fins a Vilamarxant. El document explica: “S’estructura en tres sectors i utilitza com a organització de defensa els Centres de Resistència i els Punts de Suport, un model inspirat en la Gran Guerra. Els Centres de Resistència ocupen situacions estratègiques –per exemple, en emplaçaments on es domine el territori o en vies de comunicació per on puga penetrar l’enemic–, s’adapten a l’orografia aprofitant el territori, tenen autonomia –un batalló amb el seu propi comandament independent– i es comuniquen a vistes amb altres Centres de Resistència”.
Aquest cap de setmana Open House València celebra la seua quarta edició obrint les portes d'edificis tan emblemàtics com l’Ajuntament, el Caixaforum, Veles e Vents, l’església de Jesuïtes o el Mercat Central. Les visites inclouen una ruta pel Campus de Blasco Ibáñez, amb els edificis de Moreno Barberá de la Universitat de València. Completen la programació 10 rutes urbanes temàtiques per la ciutat entre les quals destaquen els Jardins del Túria, l’urbanisme de Goerlich o la muralla islàmica. L’acte de presentació va ser inaugurat pel degà de la Facultat de Geografia i Història, Josep Montesinos, i per Javier Domínguez, president de l’Acadèmia Europea del Paisatge, i cofundador d’Open House València. Hi participaren també en taules redones Sara Portela, coordinadora General Open House València; Luis Sendra, degà del Col·legi Oficial d'Arquitectes de la Comunitat Valenciana; Juan Cabrera, director de l'Escola Tècnica Superior d'Arquitectura de la UPV; i Ester Alba, vicerectora de Cultura i Societat de la Universitat de València. L'acte va ser clausurat pel vicepresident segon del Consell i conseller d’Habitatge i Arquitectura Bioclimàtica, Héctor Illueca. Per a més informació clicant ací.
El viatge està obert a tota la ciutadania (mitjançant inscripció prèvia). A més, es pretén que siga una activitat permanent i estable integrada dins dels programes d’extensió cultural destinats als estudiants del programa Erasmus de la Universitat de València, a persones majors de 55 anys i a estudiants de centres d’ensenyament secundari i de batxillerat. També es crearà una pàgina web des d’on es podrà descarregar una audioguia per a poder seguir l’itinerari. La duració de l’itinerari serà d’una hora i mitja. El punt inicial és la plaça de Margarita de Valldaura, on està la casa natal de Lluís Vives. Al costat d’ella s’ha col·locat un bust de l’humanista fos en bronze. En el recorregut es realitzaran parades informatives en el carrer de Lluís Vives, carrer de la Mar, antiga plaça de la Figuera (artèria principal de la jueria, on estaven els principals comerços i sinagogues), plaça de la Mare de Déu (on s’executaven els autos de fe de la Inquisició i on van ser condemnats a morir en la foguera nombrosos jueus, entre ells alguns de la família de Vives), l’antiga casa de l’Almoina (on es localitzava l’escola de Teologia, els estudis de la qual es van integrar a la Universitat de València a partir de la seua fundació en 1499) i els llocs on es trobaven les quatre portes que s’obrien en el perímetre que delimitava el barri jueu. També els dies 20 i 21 d’octubre la Universitat de València celebra les Jornades Europees de Patrimoni, que inclouen el passeig per la València de l’Humanista Lluís Vives. El Consell d’Europa i la Comissió Europea premien deu relats sobre el patrimoni cultural de tota Europa. La Universitat de València va presentar-se al concurs amb un relat sobre Joan Lluís Vives (València, 1492-Bruixes, 1540). El passeig traslladarà els participants a l’ambient cultural i social de l’Europa del moment, caracteritzat per les tensions entre el nou pensament humanista i la intolerància religiosa. Vives és un dels grans humanistes europeus del segle XVI, juntament amb Erasme de Rotterdam i Tomàs Moro. Fill d’una família jueva conversa, va ser un dels primers estudiants de la Universitat de València, fundada en 1499. Davant les amenaces de la Inquisició cap a la seua família, els seus pares varen decidir en 1509 que el jove marxara a París a continuar els seus estudis. Entre 1484 i 1530 es van celebrar 2.160 processos a València, dels quals 909 van rebre la sentència de mort en la foguera. El presagi de la seua família es va fer realitat, perquè el seu pare va ser condemnat en 1522 i la seua mare, que havia mort en 1508, va ser jutjada ‘post mortem’ i també condemnada. Vives mai va tornar a Espanya. L’esperit de tolerància que es vivia en altres països d’Europa va possibilitar el desenvolupament de la seua fecunda trajectòria humanista, lligada a les universitats més prestigioses. Tota la informació, horaris i idiomes, es pot consultar en: www.uv.es/rutavives
Des de la celebració el 2018 de l’Any Europeu del Patrimoni Cultural, el Consell d’Europa i la Comissió Europea publiquen anualment la convocatòria European Heritage Days Stories, on es premien deu relats sobre el patrimoni cultural de tota Europa. La Universitat de València va presentar-se al concurs amb un relat sobre Joan Lluís Vives (València, 1492-Bruixes, 1540). El passeig traslladarà els participants a l’ambient cultural i social de l’Europa del moment, caracteritzat per les tensions entre el nou pensament humanista i la intolerància religiosa. El viatge estarà obert a tota la ciutadania i es realitzarà en grups dirigits per un guia, coincidint amb la celebració de les Jornades Europees de Patrimoni 2022 que la Universitat de València celebrarà els dies 22 i 23 d’octubre. A més, es pretén que siga una activitat permanent i estable integrada dins dels programes d’extensió cultural destinats als estudiants del programa Erasmus de la Universitat de València, a persones majors de 55 anys i a estudiants de centres d’ensenyament secundari i de batxillerat. També es crearà una pàgina web des d’on es podrà descarregar una audioguia per a poder seguir l’itinerari. La duració de l’itinerari serà d’una hora i mitja. El punt inicial és la plaça de Margarita de Valldaura, on està la casa natal de Lluís Vives. Al costat d’ella s’ha col·locat un bust de l’humanista fos en bronze. En el recorregut es realitzaran parades informatives en el carrer de Lluís Vives, carrer de la Mar, antiga plaça de la Figuera (artèria principal de la jueria, on estaven els principals comerços i sinagogues), plaça de la Mare de Déu (on s’executaven els autos de fe de la Inquisició i on van ser condemnats a morir en la foguera nombrosos jueus, entre ells alguns de la família de Vives), l’antiga casa de l’Almoina (on es localitzava l’escola de Teologia, els estudis de la qual es van integrar a la Universitat de València a partir de la seua fundació en 1499) i els llocs on es trobaven les quatre portes que s’obrien en el perímetre que delimitava el barri jueu. L’itinerari conclourà en l’edifici històric de la Universitat de València, on es visitaran els espais més representatius, com el Paranimf, la biblioteca històrica, la capella i les dependències rectorals. Es conclourà la visita al pati, presidit des de 1880 per una estàtua en bronze de Lluís Vives, homenatge de la Universitat a un dels seus estudiants més il·lustres. Vives és un dels grans humanistes europeus del segle XVI, juntament amb Erasme de Rotterdam i Tomàs Moro. Fill d’una família jueva conversa, va ser un dels primers estudiants de la Universitat de València, fundada en 1499. Davant les amenaces de la Inquisició cap a la seua família, els seus pares varen decidir en 1509 que el jove marxara a París a continuar els seus estudis. Entre 1484 i 1530 es van celebrar 2.160 processos a València, dels quals 909 van rebre la sentència de mort en la foguera. El presagi de la seua família es va fer realitat, perquè el seu pare va ser condemnat en 1522 i la seua mare, que havia mort en 1508, va ser jutjada ‘post mortem’ i també condemnada. Vives mai va tornar a Espanya. L’esperit de tolerància que es vivia en altres països d’Europa va possibilitar el desenvolupament de la seua fecunda trajectòria humanista, lligada a les universitats més prestigioses. La persona i l’obra de Lluís Vives representen el compromís social i polític amb els problemes del seu temps, en el qual situa com a centre a la persona humana. Va proposar accions en favor de la pau internacional, la unitat dels europeus i l’atenció a les persones desfavorides i excloses.
Cadascuna de les visites va començar a l’Aula Magna, on es va presentar l’audiovisual ‘La Nau: Un camí de segles’, que mostra un recorregut diacrònic per l’evolució d’aquest edifici, que va tindre el seu origen en diversos habitatges adquirits per l’Ajuntament de València en 1493 en l’antic barri jueu de la ciutat. L’activitat va ser gratuïta. La Nau, a més d’haver-se consolidat com un centre cultural de referència en la ciutat de València amb un ampli programa d'activitats relacionades amb exposicions d'art, teatre, música, còmic o cinema, entre altres, ha sigut reconeguda recentment com a museu pel valor dels seus espais i col·leccions. En concret, la Sala Duc de Calàbria, el Pati Rectoral, la Capella de la Sapiència, el Claustre i el Paranimf. L’edifici històric de La Nau, va estar declarat Bé d'Interés Cultural en 1981, és el més antic i emblemàtic de la Universitat de València. Ha sigut seu principal des de la seua fundació a la fi del s. XV fins a mitjans del s. XX quan es van instal·lar les facultats en el campus de Blasco Ibáñez. D'arquitectura neoclàssica valenciana, especialment en les seues façanes i claustre. La seua configuració arquitectònica actual és fruit d'una successió d'intervencions que han anat adaptant l'edifici a les seues diferents funcions i necessitats al llarg de més de cinc segles, des de les primeres obres encarregades a Pere Compte fins a les més recents intervencions (1999 i 2012).
L'edifici integra una combinació d'instal·lacions fonamentals per al  desenvolupament de la formació i recerca: la seu central del Museu d'Història  de la Medicina i de la Ciència, l'exposició permanent 'Ciència i Societat' en el Palau Cerveró, el dipòsit i espai de treball principal i la Col·lecció Cientificomèdica de la Universitat de València, una sala de conferències, una sala de tallers i la biblioteca historicomèdica 'Vicent Peset Llorca', que alberga tant literatura crítica de recerca com a fonts primàries arxivístiques i impreses associades al Museu. És una col·lecció de 5.000 peces composta de documents i objectes relacionats amb la recerca especialitzada en la història de la ciència, la tècnica i la medicina. Una part d'aquestes peces es mostren en l'exposició permanent 'Ciència i Societat' que integra instruments científics i metges, registres visuals de mesures produïdes per aquests, material bibliogràfic i documents audiovisuals. La visita a la mostra s'inicia amb la càmera solar de l'Observatori Astronòmic de la Universitat de València (1935) i conclou amb un equip de difracció de RAJOS X emprat en la seua Facultat de Química (1956-1957).
Els espais que s'expliquen són la Sala Duc de Calàbria que alberga la col·lecció bibliogràfica, el Pati Rectoral, la Capella de la Sapiència, el Claustre i el Paranimf. En aquests espais es mostra una col·lecció de béns artístics produïts per la Universitat en diferents moments de la seua història, integrats en els espais arquitectònics per als quals van ser creats. Una de les peces més destacades és la taula de la Verge de la Sapiència que presideix el retaule de la capella, pintada per Nicolás Falcó en 1516, obra representativa de l'art renaixentista valencià. La visita a aquest espai s'acompanya amb obres de figures destacades del neoclassicisme valencià com Maella, Camarón, o Ignacio Vergara. El paranimf o teatre acadèmic mostra una galeria de 40 retrats de cos sencer de personatges il·lustres i la Sala de Juntes conserva una galeria de retrats de rectors des de mitjan segle XIX, i l'arca de cabals de la institució, del segle XVIII. Aquest edifici històric, declarat Bé d'Interés Cultural en 1981, és el més antic i emblemàtic de la Universitat de València. Ha sigut seu principal des de la seua fundació a la fi del s. XV fins a mitjan del s. XX quan es van instal·lar les facultats en el campus de Blasco Ibáñez. D'arquitectura neoclàssica valenciana, especialment en les seues façanes i claustre. La seua configuració arquitectònica actual és fruit d'una successió d'intervencions que han anat adaptant l'edifici a les seues diferents funcions i necessitats al llarg de més de cinc segles, des de les primeres obres encarregades a Pere Compte fins a les més recents intervencions (1999 i 2012). S'ha convertit en un centre cultural de referència en la ciutat de València amb un ampli programa d'activitats relacionades amb exposicions d'art, teatre i música, a les quals s'afig ara la visita a aquests espais històrics que han sigut reconeguts com a museu.
Els Jurats de la ciutat de València crearen la nostra Universitat en 1499, fent realitat el desig de Jaume I qui, al segle XIII, en crear el Regne de València va rebre la butlla papal per poder crear una Universitat, un Estudi General, a València. Al llarg d’aquests més de 520 anys d’història, la Universitat de València ha anat acumulant un important patrimoni històric que posem al descobert en el format audiovisual ‘Tresors a la llum’, produït per UVcomunicació i realitzat pel Taller d’Audiovisuals de la UV. Sabies que tenim un meteorit de més de 4.500 milions d’anys catalogat internacionalment al Museu d’Història Natural de la Universitat de València? I que el retaule major de 1516 de l’antiga capella de la Universitat de València amaga en el seu simbolisme el secret de la seua modificació una vegada pintat? En aquests vídeos curts pots conèixer també els espectroscopi del segle XIX , el simbolisme del quatre del rector Blasco, autor de la reforma dels plans d’estudi del segle XVIII, penjat al Paranimf de la UV, el voltor negre de l’Albufera de 1860 i el llibre ‘El Nazareno’ que recopila obres de l’edat mitjana i la modernitat, conservat a la Biblioteca Històrica de la Universitat. Aquest és l’enllaç per accedir a la primera temporada d’aquest format audiovisual https://go.uv.es/3I7fcGm que esperem que t’agrade.
Es tracta d’aquarel·les, dibuixos i una serigrafia d’Eduardo Vicente (Madrid, 1909-1968), Rafael Pérez Contel (Villar del Arzobispo, 1897-València, 1990) i Enric Climent (València, 1897-Mèxic, 1980) que el col·leccionista Vicent Àlvarez i Rubio ha depositat en la Universitat de València per a la seua catalogació, conservació i difusió a través de l’àrea de Patrimoni Cultural que dirigeix el professor Adrià Besó. Tots tres són autors que van assolir prestigi i renom en les avantguardes artístiques de la València republicana, on s’identificaven els seus ideals, la qual cosa els va comportar patir represàlies pel règim franquista durant els anys de postguerra. Així, les obres donades per Vicent Àlvarez, a més d’augmentar la col·lecció universitària d’aquest grup d’artistes d’avantguarda, complementa els ideals democràtics amb els quals la Universitat de València es va comprometre durant la contesa bèl·lica. Aquesta col·lecció, que integren 98 obres, compta ja amb representació artística d’autors com ara José Manaut Viglietti (Llíria, 1989-Madrid, 1971) i el mateix Pérez Contel (d’aquest últim es conserven una escultura i quatre dibuixos), als quals s’incorporen Vicente i Climent. La rectora de la Universitat de València, Maria Vicenta Mestre, va destacar la importància d’aquest llegat artístic pel seu significat en consonància amb l’ideari de la Universitat, guarda i custòdia a partir d’ara d’aquestes 23 obres; i va agrair la seua donació a Vicent Àlvarez, vinculat a la Universitat durant dècades, “pel teu compromís amb la teua Universitat, amb la teua alma mater”, va dir. Aquesta no ha estat la primera donació realitzada per Vicent Àlvarez, qui conserva una bona producció artística a la seua casa de Vilafamés, sinó que, com va sostindre, “donar obra és ja una tradició”. Les peces procedeixen de la col·lecció privada de la família i, en aquest cas, “són fons artístics vinculats a les avantguardes espanyoles dels anys 30 amb els quals contribuïm a la recuperació de la memòria històrica de la València republicana”, explicà. Vicent Àlvarez és en l’actualitat president de l’Associació d’Amics del Casc Antic de Vilafamés i membre de la Junta Directiva del Museu del municipi. Llicenciat en Dret per la Universitat de València i Alumni, va ser president de la Comissió Jurídica i membre de les comissions de Llegat Històric i de Ciències del Consell Valencià de Cultura de la Generalitat Valenciana.
Per a assistir va ser necessari confirmar assistència ací. Aquesta i totes les conferències es podran recuperar posteriorment des del canal YouTube del Centre Cultural La Nau. Contra la delinqüència cultural L’obra, prologada per José Manuel Rodríguez Uribes, ministre de Cultura i Esport, i per Tomás Vives Antón, és fruit de dos projectes d’investigació titulats ‘Protecció penal de la naturalesa i els béns culturals’, finançat pel Ministeri d’Economia, Indústria i Competitivitat, codirigit por la professora Guisasola i la catedràtica de dret penal de l’UJI, M. Luisa Cuerda Anau, i ‘La reforma dels delictes del títol XVI del Codi Penal: qüestions pràctiques’, finançat per la Generalitat Valenciana, dirigit per aquesta última. Al llarg dels últims anys, en les societats contemporànies s’està accentuant l’expansió transnacional de noves formes de delinqüència contra els béns culturals. Per això, aquesta obra recull la visió d’experts que coneixen aquest camp des de la perspectiva criminològica, jurídica, arqueològica o policial. L’estudi s’articula en tres vessants (penal, criminològic i internacional), que pretenen oferir una visió global del tret distintiu d’aquesta dinàmica delictiva en l’actualitat: el seu caràcter trasnacional.  L’anàlisi penal se centra en les figures de l’espoli, el tràfic il·lícit dels béns culturals i els seus vincles amb el blanqueig de capitals. Al llarg de les pàgines que componen l’obra, s’analitzen aquests delictes, vistes les problemàtiques posades de manifest pels operadors jurídics i policials des d’una perspectiva pràctica, per concloure si són necessaris o no nous tipus penals i quins aspectes dels delictes sobre el patrimoni històric estan presentant disfuncions. D’aquesta manera, s’ofereix una revisió de conjunt de la regulació penal, i es formulen propostes de reforma i actualització, a la llum de les iniciatives internacionals dirigides a harmonitzar les legislacions nacionals, i en particular del Conveni del Consell d’Europa sobre les Infraccions relatives als béns culturals (Nicòsia, 2017). Malgrat estar pendent de signatura per Espanya, la seua importància rau en el fet que  està completament orientat a assegurar l’aplicabilitat de les disposicions incriminatòries nacionals, i contempla un ampli ventall de conductes típiques, a fi de satisfer llacunes dels diferents règims jurídics dels països signants.
El premi de la Unió Europea al patrimoni cultural és finançat pel programa Europa Creativa. Enguany, el màxim guardó en l'àmbit del patrimoni s’ha concedit a 24 projectes de 18 països europeus, entre els quals es troba Art-Risk. Per part de la Universitat de València participa María Luisa Vázquez de Ágredos Pascual, professora del Departament d'Història de l’Art de la Facultat de Geografia i Història. L’anunci dels guardonats en 2021 acaba de fer-se en un esdeveniment en línia en directe presidit conjuntament per Mariya Gabriel, comissària Europea per a la Innovació, Investigació, Cultura, Educació i Joventut; i Hermann Parzinger, president executiu d’Europa Nostra. Art-Risk ha sigut premiat en la categoria d’investigació. El projecte sorgeix de la necessitat tècnica, social i econòmica d’establir un instrument eficaç de suport per a fer front a la incertesa en la conservació del patrimoni cultural. Art-Risk utilitza la intel·ligència artificial i el mètode Delphi per a l'avaluació dels riscos que afecten el patrimoni cultural, facilitant la presa de decisions per a la seua conservació preventiva, ja que té en compte les prioritats en funció de la vulnerabilitat dels edificis. Els resultats del projecte han permés desenvolupar tres models de presa de decisions de conservació i intervenció (ART-RISK 1, 2 i 3), i la seua aplicació a diversos tipus de patrimoni i en diferents contextos, tant europeus (Espanya, Portugal, el Regne Unit i Itàlia) com en països d’Àfrica i Amèrica (Xile, Colòmbia, Cuba, el Perú, Guatemala i Etiòpia). Un dels models s'ha convertit en un programari gratuït disponible en línia, anomenat ART-RISK 3.0, que permet l’avaluació inicial dels riscos del patrimoni cultural dins de la gestió i la planificació urbanística. Realitza una anàlisi de vulnerabilitat multi-escenari utilitzant un model de predicció basat en mètodes lògics difusos i sistemes d'informació geogràfica (SIG) destinats a donar suport a les polítiques de tractament. El jurat dels Premis del Patrimoni Europeu/ Premis Europa Nostra 202, compost per experts en patrimoni de tota Europa que han avaluat les candidatures presentades per organitzacions i persones de 30 països europeus, ha elogiat “aquest enfocament innovador per a introduir mètodes d’Intel·ligència Artificial (IA) en una eina estandarditzada i de qualitat controlada per a l’anàlisi de riscos i la presa de decisions en el camp de la conservació preventiva. Aquesta investigació és fonamental per a explorar vies cap a una bona administració dels recursos del patrimoni, cada vegada més amenaçats pels reptes mediambientals derivats del canvi climàtic”. Art-Risk és fruit del treball coordinat d'un equip interdisciplinari que inclou experts en camps científics i patrimonials de set universitats (Universitat Pablo de Olavide, Universitat de Sevilla i Universitat de València a Espanya, Universidad Austral a Xile, Fundació Universitària de Popayán a Colòmbia, Universidad de las Artes a Cuba i Universidad Nacional Toribio Rodríguez de Mendoza de Amazonas al Perú), així com dos centres de restauració, l’Instituto Andaluz de Patrimonio Histórico i l’Institut Valencià de Conservació, Restauració i Investigació. El projecte compta amb el finançament del Govern d'Espanya i el Fons Europeu de Desenvolupament Regional.
L’exposició és el punt de partida d’un projecte cultural internacional molt més ampli, de caràcter itinerant i vocació internacional, que començarà a Espanya i està previst que es desenvolupe, en els pròxims anys, per altres punts d’Europa, Llatinoamèrica i Orient Mitjà, amb el fil conductor del ‘Camino del Santo Grial, Ruta del Conocimiento, Camino de la Paz’. La mostra de María Gómez s’emmarca en les accions que desenvolupa des de 2002 l’Asociación Cultural Camino del Santo Grial per a la posada en valor, la promoció i la projecció de la ruta que formen els llocs pels quals va passar el calze, com a element vertebrador del territori i recurs de desenvolupament social, cultural i econòmic per a aquests pobles. La Jacetania, amb Jaca com a bressol del Regne d’Aragó, va ser una comarca d’una importància crucial en la història d’Aragó. Terres on va ser custodiat, amagat i defensat, durant segles, el Sant Calze, la relíquia més buscada de tot l’Edat Mitjana Occidental, que des de Roma va arribar a aquesta comarca per ordre de Sant Llorenç i es conserva des de 1437 en la Catedral de València. Aquest 2021, en el segon Any Jubilar del Sant Calze de la Catedral de València, la rellevància del camí que, per terres aragoneses, va recórrer l’enigmàtica relíquia cobra més sentit que mai. I més que mai, La Jacetania es reivindica com a Territorio Grial. María Gómez és professora del Departament d’Història de l’Art de la Facultat de Geografia i Història de la Universitat de València. Reconeguda com la principal experta europea en restauració de pintures cremades, assessora del Comité Científic del Reial Monestir de Santa María de Sijena (Osca) i vicepresidenta de la Comissió Científica Internacional d’Estudis del Sant Calze, és l’alma mater de l’exposició internacional ‘Jacetania. Ruta del Conocimiento. Camino de la Paz’. Des de 1991, l’aragonesa María Gómez ha realitzat la restauració d'un important nombre de pintures greument cremades en la Catedral de València, així com en la localització i troballa d'obres d’art desaparegudes des de la Guerra Civil de 1936, entre altres importants treballs. La seua àmplia i prestigiosa trajectòria la situa com una de les principals expertes en recuperació d'art cremat a nivell internacional, la qual cosa la va portar a ser proposada per a restaurar pintures cremades en l'incendi de la catedral parisenca de Nôtre Dame, en 2019.  ‘Jacetania. Ruta del Conocimiento. Camino de la Paz’ presenta una col·lecció de pintures i dibuixos inèdits realitzats expressament per a aquesta mostra, en els quals prenen protagonisme els principals enclavaments en els quals el Sant Calze va estar custodiat. Entre ells, Bailo, Sasabe, Siresa y San Juan de la Peña, sense oblidar Jaca, capital de la Jacetania, i altres pobles i espais pròxims amb un important patrimoni històric, cultural i natural, on també va estar amagat el greal, com Yebra de Basa. A més, aquesta sèrie es completa amb recreacions de la relíquia vista a través de diversos estils pictòrics, recreant noves formes de l'objecte, on el figuratiu es reconverteix en estils avantguardistes i en una interpretació molt personal. Finalment, un conjunt escultòric compost per peces en gran format completa la mostra, en una sorprenent exposició que es converteix en un homenatge al Sant Calze, Jaca i La Jacetania i al seu patrimoni històric i cultural en un marc únic: el Castillo de San Pedro.
María Gómez és una reconeguda especialista europea en restauració de pintures cremades, i és vicepresidenta de la comissió científica internacional d’estudis del Sant Calze. La restauració, que ha ressuscitat la peça amb la policromia original, ha sigut realitzada en el Laboratori d’Art de la Facultat de Geografia i Història. La pintura ha estat oculta 85 anys sota la superfície carbonitzada, i el color no s’ha pogut veure fins ara, ja que només existia una fotografia en blanc i negre, publicada en el llibre de María Gómez ‘Las Pinturas quemadas de la Catedral de Valencia’, fruit de la seua tesi doctoral. María Gómez ha afirmat: “Ens sorprén veure, una vegada més, el ‘miracle’. Perquè les flames i la calor efecte ‘forn’ varen deteriorar la pintura de Sant Blai fins a l’extrem que els vernissos calcinats van fer irrecognoscible la imatge”. Des de 1991, la doctora María Gómez ha treballat en la restauració d’un important nombre de pintures greument cremades en la Catedral Metropolitana de València, i també en la localització i troballa d’obres d'art desaparegudes des de la guerra civil. En la seua llarga trajectòria, Gómez ha recuperat el retaule cremat de Sant Miquel, del mestre de Gavarda, que llueix al corredor del Sant Calze, així com altres pintures cremades, l’excel·lent treball de les quals l’ha col·locada com la màxima experta en recuperació d’art cremat. La rectora de la Universitat de València, Mavi Mestre, va proposar a la professora María Gómez per a col·laborar en la restauració de pintures cremades en l’incendi de la catedral de Nôtre Dame, de París. ------------------------- Enllaç amb imatges d'altres recuperacions de pintures cremades, clicant ací.
Cada institució museística ha elaborat un itinerari o recorregut en clau de gènere i ha seleccionat les peces i espais de la seua col·lecció permanent que mostren un interés significatiu en relació amb les representacions de gènere. A partir d’ací, i a través de la web Relecturas, el projecte fa una lectura diferent de les col·leccions exposades a través de la perspectiva de gènere, per contribuir al fet que el públic puga entendre-la millor quan la visite al museu. En total s’han analitzat més d’un centenar d’obres de diferent estil i gènere per la diversitat dels museus participants. En ‘Relectures’ conviuen col·leccions universitàries amb pintures del segle XVI, ceràmiques del segle XII o escultures contemporànies de Julio González. El comú denominador o nexe entre totes és la mirada de gènere. Les peces analitzades estan organitzades per museus i també per temàtiques.  ‘Relectures’ es converteix així en una eina analítica en línia destinada a proporcionar noves narratives de les exposicions permanents i col·leccions dels museus valencians. ‘Relectures’ està coordinat per la professora de la Universitat de València i directora del Servei de Cultura Universitària, Ester Alba, i  Liliane Cuesta, conservadora del Museu Nacional de Ceràmica i Arts Sumptuàries ‘González Martí’ i responsable de l’Àrea de Difusió. Ambdues es feliciten que aquest projecte, que va nàixer fa ara tres anys, haja anat sumant cada vegada més museus, col·leccions i mirades per a analitzar els estereotips de gènere i l’androcentrisme que tradicionalment ha orientat el discurs expositiu, les col·leccions i fins i tot els espais culturals. ‘Relectures’ va nàixer en 2017, amb la realització d’una sèrie d’itineraris, des de la perspectiva de gènere, en 6 museus valencians, i el disseny d’una ruta cultural, que va ser l’encarregada de connectar els museus participants en aquell moment en el projecte, situats tant a la ciutat de València com en la seua àrea metropolitana. En aquesta primera fase del projecte es va contribuir a un millor coneixement del patrimoni cultural valencià, es van estrènyer vincles entre els museus participants, al marge de la seua titularitat i independentment de l’administració de què depenien, de la seua especialitat, grandària i fins i tot de la seua ubicació. Amb els anys, aquests primers 6 museus participants van augmentar a 11 en la segona fase del projecte, fins a arribar als 15 museus que actualment conformen la xarxa de ‘Relectures’ en la fase III: Col·lecció Museogràfica Permanent Etnogràfica de la Casa Gran; IVAM, Institut Valencià d’Art Modern; L’ETNO, Museu Valencià d’Etnologia; MUSEARI; Museus i Col·leccions de la Universitat de València; Museu Nacional de Ceràmica i Arts Sumptuàries ‘González Martí’; Museu Visigot de Pla de Nadal; Museu de Belles Arts de València; Museu de Ceràmica  de Manises; Museu Comarcal de l’Horta Sud Josep Ferrís March; Museu d’Història de València; Museu Municipal de Ceràmica  de Paterna; Museu del Palmito d’Aldaia; Museu de Prehistòria de València  i Museu de la Rajoleria de Paiporta. El finançament del projecte en les dues primeres fases va ser a càrrec de la Conselleria d’Educació, Cultura i Esport. En aquesta fase tres ha pres el relleu el Vicerectorat de Cultura de la Universitat de València. Aquesta tercera fase està centrada en la suma de nous museus i itineraris, un major nombre de peces investigades i l’enriquiment del web amb dues noves àrees destinades a Educació i Divulgació, des de les quals poder difondre tots aquells estudis, materials didàctics i investigacions relacionats amb l’objectiu del projecte. Des dels anys huitanta, la Universitat de València ha desenvolupat la investigació des de l’enfocament de gènere i centrada en la seua problemàtica. Des de llavors, el nombre de projectes, trobades científiques divulgatives, cursos, programes i publicacions dedicats a la dona, la igualtat i els discursos crítics que replantegen aquestes temàtiques, duts a terme per investigadors de la universitat, ha crescut exponencialment.
El recorregut, que tindrà una durada aproximada d’una hora i mitja, començarà la plaça de Margarita de Valldaura, al costat del carrer de la Pau, i finalitzarà al Centre Cultural La Nau. Serà indispensable que les persones interessades s’hi inscriguen prèviament mitjançant un correu electrònic a patrimoni.cultural@uv.es en què s’especifique el grup en el qual es desitja participar. Lluís Vives va ser un dels primers alumnes que va estudiar en l’acabat de crear Estudi General. Fill d’una família de jueus conversos, els seus pares el van enviar a estudiar a París per a protegir-lo del clima d’intolerància antisemita que es vivia llavors. Amb aquest itinerari, la Universitat pretén donar a conéixer els diferents espais que van conformar l’antic barri jueu on Vives va viure els primers anys de la seua vida. A pesar que l’empremta jueva va ser esborrada de la ciutat i no se’n conserven testimoniatges visibles, aquest recorregut acostarà els seus participants al llegat humanista de tolerància i de respecte que Vives va deixar en els seus escrits. Mitjançant aquesta activitat es tractarà d’aprofundir sobre el coneixement de la figura de Vives, utilitzar el patrimoni cultural com a eina educativa i difondre’l de manera inclusiva, així com contribuir al posicionament del llegat cultural de la ciutat dins d’una dimensió europea. Les JEP: una acció conjunta per la cultura a la UE Les JEP se celebren a Europa durant un cap de setmana entre setembre i octubre, com una jornada de portes obertes al patrimoni cultural amb la finalitat d’acostar-lo a la ciutadania. Creades en el Consell d’Europa a França en 1985, les JEP es van convertir en una acció conjunta amb la Unió Europea en 1999. Des de llavors, s’han convertit en el major esdeveniment cultural europeu de caràcter participatiu, en el qual cada any més de 30 milions de ciutadans europeus visiten vora 50.000 monuments i llocs a través d’aquesta activitat que involucra els 50 Estats signataris del Conveni Cultural Europeu. El lema proposat enguany pel Consell d’Europa és “Educació i Patrimoni”. Els testimoniatges materials i immaterials que el conformen són expressions de la cultura dels grups humans que els han generats. L’educació possibilita el reconeixement i respecte de la diversitat cultural i de les seues manifestacions. Els objectius són múltiples. Entre ells, sensibilitzar la ciutadania sobre la riquesa i diversitat cultural d’Europa, fomentar el diàleg intercultural, combatre el racisme i la xenofòbia, a més d’afavorir la tolerància a Europa o sensibilitzar la societat, les administracions i els responsables polítics de la necessitat de protegir el patrimoni davant les noves amenaces.
La inauguració ha comptat amb la presència de la rectora de la Universitat de València, M.ª Vicenta Mestre; el degà de la Facultat de Geografia i Història, Josep Montesinos; el vicerector de Cultura i Esport, Antonio Ariño; la directora del Servei de Cultura Universitària, Ester Alba; la directora del Servei de Biblioteques i Documentació, M.ª Victoria García; el coordinador de la Cartoteca, José Rueda; el vicedegà de Cultura de la Facultat de Geografia i Història, Emilio Iranzo, així com altres membres de l’equip deganal del centre, estudiantat i membres de la comunitat universitària. Als panells s’exposen les imatges de 12 dels mapes intervinguts, així com informació sobre el Laboratori d’Anàlisi i Diagnòstic de l’Obra d’Art de la Facultat (on s’han fet els treballs), de la Cartoteca i una breu explicació del que suposen aquestes peces com a exemple de la producció cartogràfica d’aquell segle. A més, s’exhibeixen els panells de tres peces de gran format, compostes per diversos fulls cadascuna, les imatges de les quals han estat acoblades per a poder veure-les en la seua totalitat . D’entre totes les peces, destaca el ‘Mapa del Cielo’, del professor Antonio Torres Tirado, imprès a Saragossa el 1898, mapa celeste en 15 fulls, realitzat amb funcions docents i amb unes mides totals de 2 x 4 metres. El treball de la Cartoteca ha permés garantir la conservació dels mapes i plànols, i la seua difusió mitjançant la seua digitalització en RODERIC, el repositori de la Universitat de València. La rectora M.ª Vicenta Mestre ha volgut primer de tot agrair a totes les persones implicades en aquesta exposició per ‘la vostra tasca, il·lusió i treball en recuperar un patrimoni que no és a soles de la Universitat de València, sinó que és de tota la societat’. ‘Es admirable l’enorme feina que s’ha fet des del Laboratori d’Anàlisi i Diagnòstic de l’Obra d’Art i que es demostra que es fa experimentalitat i recerca des de les humanitats’, ha destacat Mestre. Per la seua part, el degà Josep Montesinos, qui ha remarcat el fet de poder continuar amb les activitats de difusió de la Facultat després de la pandèmia del coronavirus, ha puntualitzat el gran valor que té la Cartoteca ‘amb un patrimoni ric que permet un estudi i una divulgació a fons amb una gran quantitat de plànols de tot tipus, de València ciutat i de la resta del món’. ‘Teníem dos objectius amb aquesta exposició: intervindre els plànols per a garantir la seua conservació després de detectar alguns problemes i la seua difusió a través del repositori digital de la UV’, ha assenyalat el coordinador de la Cartoteca, José Rueda. Rueda ha explicat que l’exposició mostra els diferents tipus de plànols que s’empraven al s. XIX, com la cartografia temàtica centrada en un únic tema, els mapes escolars o una novetat a aquesta època, la cartografia institucional com a eina del govern. Posteriorment a la inauguració de l’exposició, s’ha iniciat el seminari on han intervingut diferents membres del professorat de la Facultat de Geografia i Història, com, entre d’altres, de departament d’Història Medieval i Ciències i Tècniques Historiogràfiques, Josepa Cortés, o Ana Camarasa, del Departament de Geografia.
Des de 1977, el Consell Internacional de Museus (CIM) organitza per al 18 de maig aquesta iniciativa amb l’objectiu de tenir consciència que els museus són un important mitjà per a l’intercanvi cultural i l’enriquiment de la societat. El lema elegit per a aquesta edició és museus per a la igualtat: diversitat i inclusió. La Universitat de València celebra aquest dia amb diferents vídeos que s’han fet expressament per a aquesta celebració amb el fil conductor d’aquest lema, com explica el director de Patrimoni, Adrià Besó. Les activitats es poden consultar a partir de hui dilluns 18 de maig en la pàgina web www.uv.es/DIM2020 i en el canal YouTube del Centre Cultural de la Nau de la Universitat de València. Aquets vídeos demostren que la igualtat, la diversitat i la integració són valors presents en l’ideari de la Universitat de València i en la seua vida acadèmica. Entre els materials audiovisuals que la Universitat posa a disposició del públic en aquesta jornada, destaca un muntatge en què diferents membres de la institució acadèmica expliquen peces de les seus col·leccions d’art. El vídeo comença amb la presentació de l’únic retrat femení de la galeria del paranimf, la imatge d’Olimpia Arozena, una de les primeres professores de la Universitat. Aquest quadre és l’última adquisició de la Universitat per a la galeria, en què es va penjar en 2018. En el muntatge, que acosta al públic diferents obres de la Universitat, apareixen el tècnics de patrimoni Amparo Mora i David Sánchez; l’astrònoma Amelia Ortiz; la professora de paleontologia Ana Márquez, i diferents directors de col·leccions d’organismes universitàries: Adrià Besó, director de patrimoni; José Carlos Guirado, director de l’Observatori Astronòmic, i Anna García Forner, directora del Museu de la Universitat de València d’Història Natural. També s’ha creat una secció de vídeos sobre la diversitat i la igualtat en la realització dels quals l’àrea de Patrimoni del Vicerectorat de Cultura ha comptat amb la col·laboració del Vicerectorat d’Igualtat, Diversitat i Sostenibilitat, en què els professors de la Universitat de València  Ricard Huerta i Hasan López presenten diferents obres sobre la diversitat sexual, i ètnica i cultural. A més, en la iniciativa sobre les diversitats el Vicerectorat proposa fer una visita virtual al Museu dels Feminismes i dels LGTBI el 18 de maig, a les 18 hores, amb Gonzalo Santos, politòleg especialista en gènere. L’entrada és gratuïta (les places són limitades). Les inscripcions es fan través del correu diversitats@uv.es. La jornada es tancarà amb uns audiovisuals que valoren la Universitat de València com a institució oberta al servei de la societat a través d’una sèrie d’activitats culturals en diferents centres, com el Jardí Botànic. Tots els vídeos, realitzats per la Universitat de València per a aquest dia, es podran veure en línia en les webs que hi ha habilitades a partir del pròxim dilluns.
L’acte, que està organitzat pel Vicerectorat de Cultura i l’Associació d’Amigues i Amics de Lluís Vives de la Universitat de València, consistirà en lectures de fragments de textos de l’humanista valencià a través del Canal YouTube de La Nau i les seues xarxes. En les intervencions participaran diferents membres de la comunitat universitària: María Jesús García Mateu, directora de la Biblioteca Històrica; Amparo Guillot, professora jubilada; Victoria García, directora del Servei de Biblioteques; Adrià Besó, director de Patrimoni; Teresa Ferrer, directora del Servei de Publicacions i el vicerector Antonio Ariño. L’acte, que està organitzat pel Vicerectorat de Cultura i l’Associació d’Amigues i Amics de Lluís Vives de la Universitat de València, consistirà en lectures de fragments de textos de l’humanista valencià. En les intervencions participaran diferents membres de la comunitat universitària: María Jesús García Mateu, directora de la Biblioteca Històrica; Amparo Guillot, professora jubilada; Victoria García, directora del Servei de Biblioteques; Adrià Besó, director de Patrimoni; Teresa Ferrer, directora del Servei de Publicacions i el vicerector Antonio Ariño. Es dóna la circumstància que Vives tampoc no va ser alié a les epidèmies. De fet, la seua mare, Blanca o Blanquina, va morir d’una passada de pesta el setembre de 1508 quan tenia al voltant de 35 anys. L’escultura de Vives, que presideix el Claustre de la Universitat, a l’edifici històric de la Nau, va ser dissenyada per José Aixà a petició del rector José Monserrat Riutort. Va ser instal·lada al centre del Claustre de la Universitat de València en 1880. L’estàtua és massissa i va ser fosa en bronze d’una sola peça pel cèlebre Vicente Ríos Enrique, la qual cosa va constituir una proesa tècnica. La Universitat de València és l'única al món que ha decidit reservar el seu lloc més noble a un estudiant, ja que Vives va ser alumne de la Universitat de València, però no va ser professor.
La Biennal Martínez Guerricabeitia celebra la seua 14a edició sota el lema ‘Naufragis’. D’una vintena d’obres d’artistes procedents de tot l’Estat espanyol exposades des del 10 de desembre fins al 22 de març en el Museu de la Ciutat de València, les creacions de María Carbonell i Paloma Pájaro són les encarregades de passar a formar part de la col·lecció formada per més de 500 peces. La Biennal Martínez Guerricabeitia és l’esdeveniment artístic universitari més longeu de la Comunitat Valenciana i s’ha consolidat com una suggestiva trobada entre el públic i l’obra seleccionada. María Carbonell assegura que “Estic molt contenta que la peça forme part de la col·lecció” i Paloma Pájaro afirma que està “agraïda i sorpresa”. En la 14a Biennal Martínez Guerricabeitia, comissariada per José Pedro Martínez, director d’activitats de la Col·lecció Martínez Guerricabeitia, cada artista aborda des de la seua perspectiva i enfocament personal la idea dels naufragis d’ideologies, projectes materials i immaterials, iniciatives polítiques, econòmiques i socials, a diferents escales geogràfiques i humanes, optant per una àmplia varietat de tècniques i suports per plasmar la seua visió particular. Aquesta ocasió compta amb la particularitat que les dues obres seleccionades pertanyen al gènere femení. Esdeveniment que adquireix una gran importància per als seus protagonistes. “M’agradaria que l’obra parlara per si mateixa, no en gèneres, però encara cal fer un esforç perquè com a dona artista has de treballar més per donar visibilitat al teu treball” conta María Carbonell. L’obra ‘Nobody will speak of us when we are dead’ de la murciana María Carbonell conta la historia dels refugiats, per parlar a través de la pintura del fenomen migratori com a única opció de supervivència. Segons l’artista, la seua composició “gira entorn a les dificultats com a única forma de supervivència perquè no hi ha més eixida que mirar a un altre lloc i això implica dolor i pèrdua des del punt de partida”. La figura central de l’obra és un pare amb el seu fill que ha mort de fred als seus braços. A la seua esquerra, extremitats de cossos sense vida. Davant, una xiqueta increpa amb la seua mirada fixa a l’espectador que, en aquest moment, sap que alguna cosa no quadra. Una escena soferta perquè com diu la protagonista “no volia tractar el tema d’una manera suau”. Per la seua part, la pintura de la madrilenya Paloma Pájaro planteja enigmes sobre l’evolució i involució de la nostra espècie, els paradisos artificials i la capacitat per a ser infeliços. Un procés continu de construcció, de destrucció i de canvi perquè aquesta transformació no sols pot tenir lloc en la confrontació amb el món, en l’assumpció d’una dialèctica no sempre amable amb els altres. En definitiva, “a conseqüència de la política és una reflexió entorn de la guerra humana utilitzant als animals com a transsumpte de l’humà”.  Enguany, el comité de selecció per a la 14a Biennal ha estat integrat per les galeries Artnueve (Múrcia), Espai Tactel (València), Gema Llamazares (Gijón), La Gran (Lleó), Pilar Serra (Madrid) i els crítics de prestigi en el camp de l’art contemporani Paula Achiaga, Susana de Blas, Ángel Calvo, Javier Castro i Regina Pérez.
Les TIC constitueixen un aliat imprescindible a l’hora de potenciar les capacitats de les persones amb necessitats d’accessibilitat, en dotar-les d’autonomia, independència i accés als serveis i a la informació. Precisament en aquest marc se situa l’aplicació per a mòbils ‘Cultura Accessible’, desenvolupada per l’empresa valenciana Feedback Cultural, que proporciona audiodescripcions inclusives d’obres d’art i espais de les entitats culturals participants en el projecte –entre les quals hi ha el Centre Cultural La Nau–, fent-les accessibles als col·lectius de persones cegues i amb dificultats de visió, així com a les persones amb diversitat auditiva mitjançant l’ús de subtitulat i llengua de signes. Amb tot, i a diferència d’altres aplicacions semblants, el contingut d’aquesta eina està pensada per a persones amb diversitat funcional i sense, cosa que suposa un avantatge qualitatiu perquè no cal desenvolupar adaptacions a posteriori. Descarrega 'Cultura Accesible' Ja és possible descarregar l’app ‘Cultura Accesible’ de manera gratuïta a través de Play Store i Apple Store. La visita que ofereix al Centre Cultural La Nau de la Universitat de València  consta de 14 entrades que inclouen una introducció a l’edifici, els espais culturals, els espais patrimonials (claustre, paranimf, pati rectoral, capella de la Sapiència, dependències rectorals…) i algunes obres representatives, entre les quals l’estàtua de Lluís Vives, els medallons del claustre, la taula de la Mare de Déu de la Sapiència, el retrat del rector Vicent Blasco o l’antiga caixa de cabals. De cadascun dels 14 ítems ressenyats, n’hi ha disponible una versió en valencià i una altra en castellà. Cada entrada consta d’un vídeo amb una narració en àudio, llengua de signes i subtítols en la llengua corresponent. Per poder accedir als continguts, la persona usuària ha d’instal·lar l’aplicació en el seu telèfon mòbil i connectar el Bluetooth. En La Nau s’ha col·locat un sistema de beacons (balises electròniques) que activen de manera automàtica el contingut de cada punt d’informació en el moment en què la persona usuària se situa dins del seu radi d’acció. Així mateix, l’app permet accedir al contingut sense dependre dels beacons, i això fa possible utilitzar-la també fora del recinte per accedir a la informació abans o després de la visita presencial. A més del Centre Cultural La Nau, ‘Cultura Accesible’ permet realitzar visites guiades accessibles al Museu de la Universitat de València  d’Història Natural (MUVHN). L’aplicació ha tingut el suport de la Fundació General de la Universitat de València i de la Regidoria d’Innovació i Gestió del Coneixement de l’Ajuntament de València.
Aquestes visites, d’accés lliure i gratuït, permetran contemplar una selecció de reproduccions facsímils de les obres més representatives del seu patrimoni bibliogràfic. Obres singulars, moltes d’elles exemplars únics al món. La iniciativa vol apropar al gran públic la col·lecció de la biblioteca i conscienciar de la importància de la preservació d’aquest patrimoni, que és de tots els valencians, no sols pel seu valor en sí mateix, sinó també com a font de coneixement. Els visitants podran admirar el mapamundi de Claudi Ptolomeu, amb la seua visió del món del s. II d. C.; els còdex miniats que el Duc de Calàbria portà a València en 1527; les Obres o Trobes en Lahors de la Verge Maria, primer llibre literari imprés a la península Ibèrica en 1474; o el fantàstic incunable del Tirant lo Blanc, produït a la impremta valenciana de Nicolau Spíndeler en 1490. La sala es troba a la primera planta de l’edifici de La Nau. Es conserva el mobiliari del segle XIX i els seus armaris custodien una estupenda col·lecció d’impresos. Al centre de la sala destaquen dues esferes, una celeste i l’altra terrestre, originals del segle XVII, obra dels cartògrafs holandesos Wilhelm i Joan Blaeu. Al final del recorregut, s’inaugura també un microespai de divulgació temporal, en què la biblioteca oferirà petites mostres de la seua rica i variada col·lecció. Aquest mes de març, dues vitrines agrupen una selecció d’obres sobre els orígens i evolució de la festa fallera declarada Patrimoni Immaterial de la Humanitat el 2016.
Amb aquestes jornades, la Universitat se va sumar a la commemoració per acostar el seu patrimoni cultural a la societat i difondre els valors que representa el seu ric llegat. Les JEP a la Universitat de València constaran d'una activitat nuclear gratuïta titulada ‘La Universitat vista pels viatgers del segle XIX, que consisteix en una visita basada en rutes confeccionades per persones erudites i intel·lectuals del segle XIX que van visitar l'edifici històric de la Universitat, i que es va celebrarà el divendres, a les 12.00 h i a les 18.00 h, i el dissabte, a les 12.00 h, i una altra de complementària que consisteix en visites guiades gratuïtes a exposicions de la Nau.  L'activitat complementària va constar de tres visites gratuïtes a exposicions guiades pels seus comissaris: ‘Gent i llocs. Gabriel Cualladó en la col·lecció de l’IVAM’, a càrrec d'Álvaro de los Ángeles (divendres, a les 13.00 h); ‘Àvies, inventors i vampires’ (divendres, a les 17.00 h), a càrrec d'Álvaro Pons, director de l'Aula de Còmic Universitat de València; i ‘Vicent Ferrer: un predicador de la tardor medieval’, a càrrec de Francisco Gimeno, catedràtic de Ciències i Tècniques Historiogràfiques de la Universitat de València (dissabte, a les 11.00 h). Les JEP: una acció conjunta per la cultura a la UE Creades pel Consell d'Europa a França el 1985, les JEP es van convertir en una acció conjunta amb la Unió Europea el 1999. Des de llavors, han esdevingut el major esdeveniment cultural europeu de caràcter participatiu, en el qual cada any més de 30 milions de ciutadans europeus visiten uns 50.000 monuments i llocs a través d'aquesta activitat que involucra els 50 estats signataris del Conveni Cultural Europeu. Els objectius són múltiples, entre els quals hi ha sensibilitzar la ciutadania sobra la riquesa i la diversitat cultural d'Europa, fomentar el diàleg intercultural, combatre el racisme i la xenofòbia, afavorir la tolerància a Europa, a més de sensibilitzar la societat, les administracions i els responsables polítics de la necessitat de protegir el patrimoni davant les noves amenaces. Aquest programa, a més, revesteix una doble perspectiva. D'una banda, inclou una dimensió local, vinculada a la valorització dels recursos patrimonials del territori i que ofereix l'oportunitat de millorar el coneixement i promocionar el patrimoni material i immaterial de cada regió; i, d'altra banda, revesteix una dimensió europea, que s'enfoca a posar de manifest el nostre patrimoni comú, enriquit per la gran diversitat cultural europea, un patrimoni comú que constitueix un recurs econòmic i un factor de vincle social, de diàleg intercultural i de comprensió mútua.
La iniciativa està dirigida a diplomats, llicenciats o doctors, graduats i postgraduats de qualsevol disciplina acadèmica. Els treballs s’han de remetre a la Càtedra Demetrio Ribes (Departament d’Història de l’Art de la Universitat de València), ubicat a la Facultat de Geografia i Història (avinguda Blasco lbáñez, 13, 46010). També, a qualsevol dels registres previstos en l’article 38 de la Llei 30/ 1992. La Càtedra Demetrio Ribes, resultat del conveni signat el 2003 entre la Universitat de Valencia-Estudi General i la Conselleria d’Habitatge, Obres Públiques i Vertebració del Territori, persegueix desenvolupar, difondre i fomentar la investigació sobre la historia del transport, l'obra pública, el patrimoni de l’enginyeria civil i l’ordenació territorial. Demetrio Ribes Marco, nascut a Valencia el 1875, va a ser un deis arquitectes més rellevants de principis del segle XX. Contractat en 1902 per la Compañía de los Caminos de Hierro del Norte de España, va a mantenir aquesta activitat fins a la seua mort en 1921. L’Estació del Nord de Valencia, les oficines per a l’estació de Príncipe Pío de Madrid o l’estació de Barcelona-Vilanova són alguns exemples de seua acurada i elaborada obra arquitectònica. Es va convertir així en una referència obligada del moviment secessionista valencià, i en protagonista dels primers passos cap a una arquitectura racionalista.
Rafael Ferrer i Bigné advocat, erudit i poeta de la generació moderada de la Renaixença, va nàixer el 12 de gener de 1836 i va morir el 20 de febrer de 1892 a València. Es va dedicar a la investigació històrica i escriptura, formant part del grup literari vinculat a la Renaixença, moviment cultural de caràcter valencianista que liderava a València el poeta, periodista i polític Teodor Llorente. Com a periodista especialitzat en informació cultural i jurídica va escriure en La Opinión, El Eco del Turia, La Ilustración Valenciana, El Museo Literario, La Violeta, Lo Gai Saber etc. El 1866 va formar part de la redacció fundacional del periòdic Las Provincias, amb el director i propietari, Teodor Llorente, sempre va mantenir una estreta col·laboració i amistat. Va dirigir la revista anual Almanaque de Valencia, en 1864 i 1865. El 1868 va ingressar a la Reial Acadèmia de Bones Lletres de Barcelona i el 1871 va ser nomenat mantenidor dels Jocs Florals de la ciutat comtal. Amb el seu grup d’amics (Pizcueta, Llorente, Boix, Labaila i Querol) va impulsar el 1878 la creació de la societat valencianista Lo Rat Penat, de la qual va ser president entre 1881 i 1882. Aquest any 2019 el periodista Jaime Millás Covas ha publicat la seua biografia, ‘Memòria d'un poeta de la Renaixença. Rafael Ferrer i Bigné (1836-1892)’, editat conjuntament per Editorial Sargantana i la Institució Alfons el Magnànim, la biografia s’ha publicat també en versió castellana a la col·lecció Personajes Ilustres.
La presentació s’ha realitzat al Centre Cultural La Nau i ha comptat amb la participació d’Antonio Ariño, vicerector de Cultura i Esport; Josep Vidal, cap Àrea Sistemas Informacionals de la Universitat de València; Adrià Besó, conservador de Patrimoni Cultural de la Universitat de València i David Sánchez, tècnic de l’Àrea de Patrimoni Cultural de la Universitat de València. L’objectiu de la Universitat és reunir totes les seues col·leccions de patrimoni cultural i científic en un únic portal per a fer-les accessibles a la societat.  “En aquesta primera fase inicial es presenten quatre grans col·leccions: plantes vasculars, aus, aparells electrònics de la col·lecció d’història de les TIC i la col·lecció històric artística, però el nombre de peces s’ampliarà en diferents fases”, apunta Antonio Ariño sobre aquest arxiu únic digital creat per la Universitat de València, que ja ha incorporat 133 col·leccions, vora 343.000 fitxes documentals, 8.000 fitxes amb informació gràfica i 10 exposicions virtuals. Per la seua banda, Adrià Besó ha manifestat que “cal destacar la funció social de la plataforma, que permeteix que les col·leccions  universitàries siguen conegudes i valorades per tota la societat amb l’objectiu de visibilitzar el patrimoni històric en conjunt de la Universitat de València”. El programa elegit per a portar a terme el projecte ha estat OMEKA, una plataforma de software i accés lliure de codi obert, que ha sigut adaptada pel Servei d’Informàtica de la Universitat de València a les necessitats i objectius propis de la institució. L’aplicació  permet crear diferents models de fitxes d’acord amb la naturalesa i particularitats de cadascuna de les col·leccions. La informació està allotjada en servidors propis de la Universitat de Valencia amb l’objectiu d’implementar els protocols de seguretat de dades electròniques de la institució. La plataforma presenta dues vessants, una pública, on es mostren camps d’interés general de cada objecte, i una altra de gestió, que permet emmagatzemar gran quantitat de dades i d’informació i que sols és visible a nivell intern i també pot estar a l’abast de les persones investigadores que ho requerisquen. Aquesta eina digital permet presentar obres tan importants i emblemàtiques de la Universitat com la Mare de Déu de la Sapiència, pintada als inicis del Renaixement, en 1616, per Nicolau Falcó, i altres menys conegudes com dos quadres de la sèrie ‘Juegos de niños’ del pintor Francisco de Goya pintats cap a 1780. La col·lecció d’aus pertanyent al Museu d’Història Natural de la Universitat mostra algunes espècies procedents de l’Albufera de València, dissecades a finals del segle XIX i que a hores d’ara han desaparegut de l’ecosistema. També als registres de la col·lecció de les Tecnologies de la Informació i de la Comunicació es presenten peces com el primer computador que es va instal·lar a la Universitat o altres de record com l’Spectrum, que va significar el primer accés a la informàtica per a moltes llars a meitat de la dècada dels vuitanta del segle XX. Després d’aquesta primera fase, el treball conjunt entre diferents unitats de la Universitat de València: l’Àrea de Patrimoni, el Servei d’Informàtica i els responsables de les diferents col·leccions per a inventariar i publicar totes les col·leccions, continua. A més de la qualitat i singularitat de moltes de les seues obres i objectes, les col·leccions de la Universitat destaquen pel nombre de registres, que es calcula que supera el milió.   Aquesta eina permetrà, per tant, disposar d’un inventari complet de l’important patrimoni cultural de la Universitat que integra col·leccions de caràcter heterogeni, ja que, per exemple, el patrimoni científic mèdic és molt important i quasi exclusiu de les universitats. Per altra banda aquest coneixement permetrà posar en comú el ric i poc conegut patrimoni universitari amb altres comunitats universitàries espanyoles i internacionals, que comparteixen amb la Universitat de València la possessió d’un patrimoni cultural de característiques específiques. La Declaració de Berlín de 2003 sobre l’accés obert al coneixement en ciències i humanitats, subscrita a hores d’ara per més de cinc-centes universitats europees, entre elles la de València, plantejava el recurs a Internet com a “oportunitat de construir una representació global i interactiva del coneixement, incloent el patrimoni cultural, i la perspectiva d’accés a escala mundial”. L’objectiu era estimular a les institucions dipositaries de patrimoni cultural a donar suport a l’accés obert i a distribuir els seus recursos a través d’internet. Altres institucions com la sectorial de cultura de la Conferencia de Rectores de las Universidades Españolas (CRUE) també donen suport a la visibilització del patrimoni per part de les universitats.
La Divina Pastora de Potries és una imatge de devoció que es trobava molt deteriorada i amb una repintada grotesca. La Universitat ha recuperat l’obra en tota la seua esplendor. Amb això el Patrimoni Artístic Religiós de la localitat recupera una peça de gran interés i afecte per als habitants de la zona. Tant el degà de la Facultat de Geografia i Història, Josep Montesinos, com la restauradora estigueren a la Fonda d’Entitats, on explicaren els processos realitzats.
Les 280 obres, totes elles en domini públic i lliures de drets d’autor, corresponen a edicions dels segles XV, XVI, XVII, XVIII i XIX, d'autors com Ramon Llull, Joan Timoneda, Lluís Vives, Hipòcrates, Palmireno, Julio Verne, Robert Boyle o Sant Vicent Ferrer. La selecció abasteix diferents àrees temàtiques: medicina, ciència, literatura, cartografia, etc. Totes elles estan disponibles en Trobes, el catàleg de la Universitat de València. Els exemplars es custodien majoritàriament a la Biblioteca Històrica de la Universitat de València però també es digitalitzaran fons de la Biblioteca d'Humanitats, la Biblioteca de Ciències Socials, la Biblioteca de Ciències de la Salut i la Biblioteca Historicomèdica. La digitalització de les 150.000 pàgines i la generació del recurs digital serà possible gràcies a l’ajuda concedida pel Ministeri de Cultura i Esport. Per dur endavant aquest projecte s'ha signat un conveni entre la Universitat de València i el Ministeri de Cultura que fixa un termini màxim de quatre anys per a la seua realització.
La quarta edició del ‘Desembre Europeu’, que enguany centra la seua mirada a l’Any Europeu del Patrimoni Cultural, s’està desenvolupant al llarg de les darreres setmanes amb un nodrit programa d’activitats lúdiques i culturals. La cloenda serà el pròxim 17 de desembre, coincidint amb una conferència sobre Manuel Marín dins del cicle de l’Escola Europea de Pensament Lluís Vives “Les raons d’Europa”. Com a part del programa, aquest dimecres el Col·legi Major Rector Peset ha acollit l'estrena a Espanya d’una peça musical a partir de versos de Machado sobre Lorca.  Siegmeister, Lorca i Machado. The crime took place in Granada és una interessant fusió entre el legat musical i literari  que a través de la interpretació del baríton José Espí i la pianista Berta Tubillejas ens acosta per primera vega a l’obra del compositor nord-americà Elie Siegmeister. “Es tracta d’una elegia oblidada que s’ha estrenat a nivell nacional dins del marc del ‘Desembre Europeu’. Una activitat molt interessant que ha organitzat l’associació Eina Cultural”, explica Alfons Moreira, tècnic del Centre de Documentació Europea de la Universtiat.  La proposta s’ha completat amb una taula redona amb el musicòleg Lalo Narbona i el periodista J.M Rambla. Altra de les activitats més populars entre els habituals a aquesta trobada europea és el PechaKucha Night.  Amb València, ciutat de festivals aquesta activitat arriba a la seua 31 edició.  “A partir de 20 fotos en 20 segons coneixerem un poc més a fons onze dels festivals urbans que es celebren al llarg de l’any a València”, diu Moreira. La cita serà a la Sala de La Muralla del Rector Peset, aquesta vesprada, a les 19 hores. La vetlada contarà amb la música de Stéphanie Cadel et la Caravane per al fi de festa, des de les 21 hores.  La cloenda tindrà lloc el pròxim dilluns 17 amb la conferencia d'Enrique Barón Crespo, ex-President del Parlament Europeu, que parlarà sobre el paper rellevant que va jugar Manuel Marín en la creació del patrimoni cultural europeu: “va ser un dels impulsors del programa Eramus”, ha afirmat Alfons Moreira. Sota el títol ‘Manuel Marín, constructor europeu’, un any després de la seua mort Enrique Barón Crespo impartirà una conferència sobre la figura del que va ser president i diputat del Congrés dels Diputats d'Espanya en la primera legislatura de José Luis Rodríguez Zapatero i vicepresident de la Comissió Europea. L'acte tindrà lloc en l'Aula Magna del Centre Cultural La Nau a les 19h, amb entrada gratuïta fins completar l’aforament.  Manuel Marín va ser una figura clau en l'ingrés d'Espanya en la Unió Europea, doncs va participar molt activament en les negociacions; així mateix, va militar en el PSOE amb la finalitat de cercar “l'ideal d'Europa com a espai de llibertat, drets i oportunitats per a tots els éssers humans”. A més, va ser nomenat Secretari d'Estat per a les Relacions amb les Comunitats Europees durant la primera legislatura del govern de Felipe González. El ponent, Enrique Barón Crespo és advocat i economista. Ha ocupat diversos alts càrrecs en el Parlament Europeu: va ser president i diputat de la institució, i president de les comissions d'Afers exteriors, de Comerç Internacional i del Grup Socialista del Parlament Europeu. De fet, va ser guardonat, entre altres condecoracions, amb el Premi Manuel Marín a la trajectòria parlamentària. En el marc de la política espanyola, Enrique Barón Crespo va ser diputat i Ministre de Transports, Turisme i Comunicacions del govern de Felipe González entre 1982 i 1985. En aquest període es va encarregar de concloure les negociacions d'adhesió a la Comunitat Europea. Desembre Europeu El cicle ha estat organitzat a través de diversos organismes de la Universitat de València: Vicerectorat d’Internacionalització i Cooperació, Vicerectorat de Cultura i Igualtat, el Centre de Documentació Europea de la Fundació General, el Col.legi Major Rector Peset, l’Escola Europea de Pensament Lluís Vives, Escena Erasmus, la llibreria Ramon Llull, la Delegació del Consell per a la Unió Europea i Relacions Externes de la Generalitat Valenciana, l’Ajuntament de València, Europe Direct Cominitat Valenciana i el Museu d’Etnologia de València. Escola de Pensament Lluís Vives L'Escola Europea de Pensament Lluís Vives és un projecte cultural, impulsat des del Vicerectorat de Cultura i Esport i gestionat per la Fundació General de la Universitat de València, que es configura com un espai per a la reflexió i el debat participatiu i crític sobre els assumptes d'actualitat. L'Escola, a més, té la participació d'altres actors de l'administració pública i de la societat civil: Presidència de la Generalitat, Ajuntament de València, Conselleria de Transparència, Conselleria d'Educació, Investigació, Cultura i Esport, Acadèmia Valenciana de la Llengua, Institut Alfons el Magnànim, Escola Europea d'Humanitats i Caixa Popular.
Els directors i les directores de les col·leccions del patrimoni de la Universitat exposaran la història i les característiques de cada una d’elles i, a continuació, es farà una visita guiada per alguns espais de la Nau: la capella de la Sapiència, el Paranimf i la Sala Duc de Calàbria. L’entrada és lliure fins a completar la capacitat de la sala. El vicerector de Cultura i Esport de la Universitat de València serà l’encarregat d’inaugurar la jornada (10.30 hores) i a continuació, en la primera sessió, participaran Anna Garcia, directora del Museu d’Història Natural, Pedro Ruiz Castell, director de la Col·lecció Cientificomèdica, José Carlos Guirado, director de la Col·lecció de l’Observatori Astronòmic, i Jaime Simón, director de la Col·lecció Museogràfica Permanent de les Tecnologies de la Informació i Comunicació. La segona part de la jornada (12 hores) tindrà les intervencions de Jaime Güemes, director del Jardí Botànic de la Universitat de València, que parlarà sobre les col·leccions d’aquesta institució, de María Jesús Mateu, directora de les col·leccions bibliogràfiques i documentals, d’Adrià Besó, conservador de Patrimoni Cultural de la Universitat de València, i de José Pedro Martínez García, director de la Col·lecció Guerricabeitia. Les Jornades Europees de Patrimoni d’enguany estan organitzades amb motiu de la celebració de l’Any Europeu de Patrimoni Cultural i sota el lema ‘L’art de compartir’. La Universitat de València s’ha unit a les Jornades Europees de Patrimoni perquè les universitats són institucions acadèmiques que van tenir un paper fonamental en la construcció i difusió del coneixement i la cultura. I, en aquest cas, és una oportunitat per acostar el divers i ric patrimoni de la institució a la societat des d’una dimensió europea. L’Àrea de Patrimoni de la Universitat de València pretén que aquestes primeres jornades siguen el punt de partida d’una iniciativa que es repetisca de forma permanent i ampliar la participació ciutadana i de la comunitat universitària. Les Jornades Europees de Patrimoni (JEP) són un programa de sensibilització sobre el patrimoni cultural, promogut pel Consell d’Europa juntament amb la Comissió Europea i creat el 1991. Les jornades s’han convertit en el major esdeveniment cultural europeu de caràcter participatiu, en el qual cada any més de 30 milions de persones visiten més de 50.000 monuments als 50 estats que van signar el Conveni Cultural Europeu. Les JEP plantegen una doble dimensió: d’àmbit local, de manera que pretenen conscienciar tant la població com les administracions sobre el paper del patrimoni en el desenvolupament sostenible i econòmic com a motor d’ocupació, coneixement i cohesió social; i, d’altra banda, en l’àmbit europeu, es considera que el patrimoni comú és un factor de vincle social, de diàleg intercultural i de comprensió mútua entre les diferents nacionalitats europees.
Adrià Besó Ros és doctor en Història de l’Art per la Universitat de València. Ha desenvolupat l’activitat professional com a director del Museu Comarcal de l’Horta Sud Josep Ferrís March, des de la seua creació en 1996 fins l’any 2013, càrrec que va compaginar durant aquest període amb la docència com a professor associat en el Departament d’Història de l’Art de la Universitat de València. En l’actualitat és professor titular d’aquest departament. Des de 2010 imparteix docència en el Màster de Patrimoni Cultural de la Universitat i des del darrer curs en el Màster d’Història de l’Art. Les seues línies d’investigació se centren en l’estudi d’algunes manifestacions del patrimoni cultural relacionades amb els paisatges on s’integren, com ara l’arquitectura popular i l’arquitectura industrial, sobre les que ha publicat diferents aportacions en revistes especialitzades i en obres col·lectives. Ha participat en diversos projectes I+D finançats en convocatòries públiques i en prop d’una vintena de contractes d’investigació. Ha treballat en l’elaboració dels inventaris de patrimoni etnològic (1994) i de patrimoni industrial de la Comunitat Valenciana (1997-2005) i ha format part d’equips redactors de diversos instruments de planejament territorial, de plans directors de monuments i de catàlegs municipals de béns i espais protegits. Adrià Besó ha expressat el seu agraïment pel nomenament i per la confiança dipositada per a dur endavant aquesta tasca de servei a la Universitat. També manifesta el seu reconeixement al treball realitzat per l’anterior conservador i pel seu equip, el qual serveix de sòlid fonament d’un projecte de gestió basat en tres línies d’actuació: l’inventari i estudi de les col·leccions, la conservació preventiva, i la difusió, on vol prioritzar la utilització de les TIC. Per a desenvolupar aquestes tasques pretén relacionar el patrimoni amb programes docents, projectes i línies d’investigació de la Universitat.
La convocatòria està oberta a artistes visuals que, individualment o en equip, i sense límit d’edat, estiguen interessats a realitzar una intervenció de caràcter efímer i site specific per als campus de Burjassot o de Blasco Ibáñez. Les propostes han de reflexionar sobre l’aproximació de l’art contemporani a la ciència i a les ciències socials i humanes i reflectir les possibilitats de l’art actual per abordar continguts interdisciplinaris i generar sinergies amb les àrees d’estudi de la Universitat. Entre els criteris de valoració dels projectes, a més dels habituals referents a la qualitat artística o a l’adaptació de les intervencions artístiques a l’espai arquitectònic dels campus, enguany, en el marc de la celebració del 525è aniversari de la Universitat de València, també es tindrà en compte que els projectes incorporen algun dels valors de la Universitat: el compromís identitari, l’excel·lència, la innovació, el progrés social i econòmic, la transparència, la justícia, la igualtat, la solidaritat i la cooperació, i la sostenibilitat. El jurat, que seleccionarà fins a dotze projectes, estarà format per Ester Alba, vicerectora de Cultura i Societat de la UV; Marcos Durà, delegat de la rectora per a l’Estudiantat de la UV; Oskia Ugarte, directora del Centre d’Art Contemporani Huarte i experta en gestió cultural; Paula Santiago, professora del Departament de Pintura de la Facultat de Belles Arts i directora del Centre d’Investigació Art i Entorn, ambdós de la UPV, comissària i artista visual; i personal tècnic del Servei d’Informació i Dinamització d’Estudiants i del Vicerectorat de Cultura i Societat de la UV.   Cada projecte seleccionat rebrà una dotació de 2.000 € per a la seua execució i serà exposat a la XXVII Mostra art públic / universitat pública, que tindrà lloc als campus de Burjassot i de Blasco Ibáñez en els mesos d’octubre i novembre. Com en les darreres edicions, la Universitat de València també editarà un catàleg.   La Mostra art públic / universitat pública és una iniciativa que impulsa la Delegació d’Estudiants i que organitza el Servei d’Informació i Dinamització d’Estudiants (Sedi) amb la col·laboració del Vicerectorat de Cultura i Societat.
La Universitat de València inicia amb aquesta convocatòria una aposta per les residències d'artistes com a element de transferència de la investigació. Una iniciativa que uneix l'interés per la investigació amb la pràctiques artístiques, una fórmula que tendeix ponts entre la creativitat i la investigació perquè la societat conega algunes de les línies de recerca que es desenvolupen al si de la Universitat. Una convocatòria oberta a totes les disciplines artístiques. Els artistes seleccionats podran desenvolupar el seu projecte durant el seu estada a València, conéixer els grups de recerca, i mostrar el seu treball final als espais universitaris. En aquesta segona fase, se seleccionaran quatre projectes artístics que estiguen vinculats estretament a les línies d'investigació premiades en la primera fase. Les  línies premiades són: 'Estereotips de gènere associats a les activitats fisicoesportives'; 'Medicina contemporània, sabers, pràctiques i escenaris. Ciència, tècnica i societat en l'Edat Moderna. Ciència, tècnica i societat (segles XIX - XX)'; 'Astrofísica extragalàctica i cosmologia i 'Aplicació de la perspectiva de gènere a l'estudi de les societats del passat'. El termini per a la presentació de sol·licituds finalitzarà el 15 d'abril. Es destinarà un import total de 12.000 euros per a les ajudes a concedir. Cada projecte artístic seleccionat rebrà una dotació econòmica de 3.000 euros, destinats a la producció del projecte.
L'import econòmic ascendeix a 15.000 euros. La dotació econòmica per a cada activitat seleccionada no superarà els 3.000 euros per projecte. L'objecte d'aquesta convocatòria és fomentar el desenvolupament d'activitats culturals i artístiques que tinguen com a punt de partida la creativitat i la reflexió crítica a través de l'art i també presentar els espais universitaris com a plataforma dinàmica i oberta als seus interessos. Els festivals poden realitzar-se en qualsevol espai o ubicació de la Comunitat Valenciana, però és necessari que almenys una de les activitats previstes es realitze al Centre Cultural La Nau o en altre espai de la Universitat de València. Les activitats seleccionades es durien a terme abans de l'1 de novembre de 2024, d'acord amb la normativa sociosanitària vigent en aquest moment.
El programa Idees MOTIVEM 2024 obri el termini de presentació de sol·licituds fins al pròxim 21 de febrer. Qualsevol estudiant matriculat en algun dels centres propis de la Universitat de València pot participar i incorporar dos crèdits a l’expedient acadèmic. L’objectiu, proposar i desenvolupar una idea de negoci que resolga una necessitat entre un grup d’estudiants coordinat per professorat o personal investigador de la Universitat de València acreditat com a docent MOTIVEM La participació del professorat i de l’alumnat és gratuïta en comptar amb el suport econòmic de la Generalitat Valenciana i de la Fundació ”la Caixa”, a través de CaixaBank. Idees MOTIVEM és un programa que permet als participants posar en pràctica diferents competències que milloraran la seua ocupabilitat futura. Comunicació, treball en equip, creativitat o gestió de projectes són algunes d’elles.  «MOTIVEM és un programa important per al nostre futur perquè siga com siga la nostra carrera necessitarem presentar projectes», afirma Amin Villalba, estudiant de Comunicació Audiovisual i participant en MOTIVEM en anteriors edicions. Amb la participació en MOTIVEM els estudiants no sols desenvolupen competències i milloren la seua ocupabilitat, sinó que, a més, s’enfronten a descobrir quines són les problemàtiques de la societat de hui dia i les diferents maneres d’abordar un mateix problema que poden trobar. La inscripció constitueix la primera fase del programa. A partir d’ací, comença la segona fase amb el desenvolupament d’idees i formació, en el qual els equips han de desenvolupar les seues idees coordinats per un docent MOTIVEM. La tercera fase és la de valoració d’idees i selecció de finalistes per part del comité avaluador. Finalment, en l’última fase s’ofereix formació específica als equips finalistes que podran participar en els Premis MOTIVEM, que s’atorgaran durant el mes de juliol. Aquests Premis MOTIVEM concurs premien a les millors idees que resolguen una necessitat, desenvolupades per equips d’estudiants de la Universitat de València, coordinats pels docents MOTIVEM. Se entregaran cinc guardons, un per cada branca de coneixement: Arquitectura i Enginyeria, Art i Humanitats, Ciències, Ciències de la Salut, i Ciències Socials i Jurídiques. A més, la competició inclou quinze accèssits. Alguns dels participants MOTIVEM en anteriors edicions ens ofereixen les claus d’aquest programa de la Universitat de València. Entre elles, potenciar l’ocupabilitat, estimular la creativitat, el treball en equip i la comunicació. https://www.youtube.com/watch?v=0P9CsV9m-ic
Estudiants a títol individual o en grup i col·lectius i associacions d’estudiants es beneficien de les ajudes econòmiques Fora de classe per dur a terme les activitats que els interessen i contribuir, d’aquesta manera, a la programació cultural de la Universitat de València.  Per exemple, el grup de teatre Improvisional ha obtingut una ajuda per representar obres escrites per estudiants (La celda 39, De Lucio, Círquica). El col·lectiu La Nostra Opció s’ha llançat a fer un pòdcast de temàtica universitària, on aborden temes que preocupen l’estudiantat, com l’allotjament o les pràctiques, i altres qüestions sobre la realitat social i cultural. El col·lectiu Arrels del canvi (Ecologisme per un futur) s’ha marcat com a objectiu promocionar el coneixement sobre la crisi ecosocial mitjançant debats i un taller creatiu i col·laboratiu. El Grup Línea de Fuga ha organitzat una taula redona de filosofia al voltant de l’obra de Deleuze i Guattari. I l’estudiant Xavier Olucha ha obtingut una ajuda per a l’enregistrament del disc Per una nova música urbana en català.   També hi ha revistes entre els projectes seleccionats per la convocatòria Fora de classe del primer quadrimestre: Val/15, Quaderns de Poesia, impulsada per Marc Caballer; Revista Caldesa, del col·lectiu del mateix nom, i Revista de memòria històrica, un projecte del Col·lectiu Universidad Obrera.  Altres tipus d’activitats que han obtingut ajudes Fora de classe són els congressos i les jornades organitzats per estudiantat de la Universitat. Per exemple, el Col·lectiu d’Estudiants per la Faculta d’Economia Ètica (CEFDEE) organitzarà la Setmana de l’Ètica i el Concurs de Videocasos sobre Ètica Empresarial, sota el lema Empremta ètica: creant un món digital, verd i inclusiu. Han seleccionat alguns ODS per centrar la temàtica del projecte al voltant de la reducció de l’ús i la contaminació de l’aigua en processos productius, la fabricació sostenible i l’ús responsable de la intel·ligència artificial a les organitzacions i les empreses.  Per la seua banda, l’Associació d’Estudiants de Ciències Gastronòmiques impulsarà el seu VI Congrés a principis de març amb ponències, tallers, cates i taules rodones, per despertar l’interés en aquest sector professional i ampliar-lo a altres camps relacionats a la gastronomia. També obtenen ajuda el II Congrés: una mirada transversal de l’oci nocturn amb perspectiva de gènere, pel projecte presentat per l’estudiant Andrea Ruiz; la VII Jornada de Gestió de l’Esport: la indústria del fitness a examen, del Col·lectiu d’Estudiants Especialistes en Gestió de l’Esport;  les IV Jornades de Recerca i Formació LGTBI+, del Col·lectiu Polymorfia; el XII Congrés d’Investigació Biomèdica (CIB 2024); el XIV Congrés d’Estudiants de Farmàcia, i el XI Congrés d’Estudiants de Nutrició Humana i Dietètica. Finalment, han obtingut ajudes Fora de classe l’Associació d’Estudiants d’Emergències (AEMES), l’Associació valenciana d’estudiants de Medicina (AVEM), el Bloc d’Estudiants Agermanats (BEA) i el Col·lectiu ACV Tirant lo Blanc.  Amb les ajudes Fora de classe es poden aconseguir fins a 2.500 euros, segons la puntuació obtinguda, per dur a terme activitats socioculturals. En febrer, s’obrirà un nou període de sol·licituds per a activitats que se celebren de l’1 d’abril al 31 d’octubre de 2024. A aquesta convocatòria poden presentar-se projectes que tinguen com a principal públic destinatari l’estudiantat de la Universitat de València i que estiguen dissenyats i executats per estudiants de la UV (de manera individual, en grups d’estudiants o com a associació o col·lectiu). La convocatòria Fora de classe per a la realització d’activitats socioculturals és una iniciativa de la Delegació d’Estudiants, que gestiona el Sedi (Servei d’Informació i Dinamització d’Estudiants), que aposta per fomentar la participació de l’estudiantat en la programació sociocultural de la Universitat de València. Per això, es convida l’estudiantat a aportar propostes del seu interès i a implicar-se directament en totes les fases de l’organització de l’activitat. A més, tant en la fase de presentació de sol·licituds com en el desenvolupament de l’activitat, poden comptar amb l’assessorament del personal tècnic del Sedi.
El delegat d’Estudiants, Marcos Durà, encarregat de conduir l’acte de lliurament, ha destacat com els premis “fomenten la creativitat literària de l’estudiantat valencià” i “contribueixen a enriquir el seu pas per la Universitat”. També ha agraït la presència dels guardonats i finalistes, així com dels representants de les entitats que col·laboren i fan possible els Premis UV d’Escriptura de Creació. Els guardonats i les guardonades han recollit el seu premi de mans del delegat i han dirigit unes breus paraules al públic assistent. A més, també ha intervingut Begonya Pozo, vicedegana de Cultura de la Facultat de Filologia, Traducció i Comunicació.  Les obres guardonades en la 20a edició dels Premis UV han estat: Els dies imparells, en la modalitat de Poesia en Valencià, de Carles Llopis, estudiant del Màster en Gènere i Polítiques d’Igualtat de la UV; son.nets, en la modalitat de Poesia en castellà, de José Francisco López, estudiant d’Història de l’Art de la UV;  La por, el pou i el pèndol, en la modalitat de Narrativa en valencià, d’Aina Torres, estudiant del doctorat en Llengües, Literatures i Cultures i les seues aplicacions de la UV; Diario para el señor Cabrera, en la modalitat de Narrativa en castellà, de Lucas R. Ferri, estudiant del grau en Filosofia de la UV; El vuelo de las amapolas, en la modalitat de Teatre, de José Bohórquez, estudiant del grau en Estudis Hispànics de la UV; i TRES, en la modalitat de Guió de curtmetratge, de Carmen Mármol, estudiant del grau en Belles Arts de la Universitat Politècnica de València. Per a tancar l’acte de lliurament, s’ha projectat el curt  7:36, 7:37, 7:38, de Javier A. Castillo, estudiant de Filosofia de la UV i guanyador en la 19a edició dels Premis en la modalitat de Guió de curtmetratge.  A la 20a edició dels premis es van presentar més de 80 originals a les diferents categories. La resolució del jurat també recollia les obres finalistes: Terra i plany, d’Àngels Asensi, en la modalitat de Poesia en valencià; L’abril, de Mar Grau, en la modalitat de Narrativa en valencià; Una espada damasquinada, por ejemplo, d’Ana Martínez, en la modalitat de Narrativa en castellà; Krak i Dogg, de Sofía Torró, en la modalitat de Teatre, i Por la caridad entra la peste, de Mar Navarro, en la modalitat de Guió de curtmetratge.  Els Premis UV d’Escriptura de Creació, que compleixen aquest any vint edicions, tenen com a objectiu promocionar i reconèixer la creació literària entre l’estudiantat de les distintes universitats valencianes. Cada obra guardonada té un premi de 1.000 euros, a més de la publicació en paper per Edicions 96, en el cas de les modalitats de narrativa i poesia, i per Publicacions de la Universitat de València, en la modalitat de teatre. En la modalitat de Guió de curtmetratge, es reben, a més del premi, 2.000 euros per a dur a terme la seua producció. Els jurats de la 20a edició dels premis han estat formats per Sénia Mulayali, Imma López-Pavia, Robert March i Begonya Pozo (secretària), en Poesia en valencià;  Ainoa Lorca, Antonio Praena, Daniel Fernández i Xelo Candel (secretària), en Poesia en castellà; Juli Capilla, Joanjo Garcia, Purificació Garcia Mascarell i Eva Llorenç (secretària), en Narrativa en valencià; Mamen Monsoriu, Paco Cerdà, Santiago Vicente i Cristina García (secretària), en Narrativa en castellà; Anna M. Gascon, Lola López, Víctor Huertas i Laura Monrós (secretària), en Teatre; i Sara Mansanet, Paola Franco, Ignacio Rausell i Luis Pérez Ochando (secretari), en Guió de curtmetratge. Els Premis UV d’Escriptura de creació estan impulsats per la Delegació d’Estudiants i organitzats pel Servei d’Informació i Dinamització (Sedi), amb la col·laboració de la Facultat de Filologia, Traducció i Comunicació i les Aules de Narratives, de Poesia, d’Arts Escèniques i de Cinema del Vicerectorat de Cultura i Societat.
Per resolució de la vicerectora d’Estudis de la Universitat de València, s’han donat a conèixer les obres guanyadores de la 20a edició dels Premis UV d’Escriptura de Creació. D’entre els 80 originals presentats, els jurats de les diferents modalitats convocades han declarat guanyadores les obres següents :   En la 20a edició dels Premis UV d’Escriptura, el jurat ha declarat finalistes, com recull la resolució: Terra i plany, d’Àngels Asensi Soto, en la modalitat de Poesia en valencià; L’abril,  de Mar Grau Roda, en Narrativa en valencià; Una espada damasquinada, por ejemplo, d’Ana Martínez Gea, en Narrativa en castellà; Krak i Dogg, de Sofía Torró Álvarez, en Teatre, i Por la caridad entra la peste, de Mar Navarro Llombart, en Guió de curtmetratge. El lliurament dels guardons se celebrarà en un acte del qual es donaran els detalls pròximament. A més de la dotació econòmica, les obres guanyadores de les modalitats de Narrativa i Poesia seran publicades per Edicions 96 i la de Teatre per Colección Teatro Siglo XXI de Publicacions de la Universitat de València. En el cas de la modalitat de Guió de curtmetratge, si el curtmetratge es produeix abans de desembre de 2024, s’obtindrà una ajuda per a la producció de 2.000 €. Els jurats de la 20a edició del certamen han estat formats per: Sénia Mulayali Tahar, Imma López-Pavia, Robert March Tortajada i Begonya Pozo Sánchez (secretària), en Poesia en valencià; Ainoa Lorca Navarro, Antonio Praena Segura, Daniel Fernández Rodríguez i M. Consuelo Candel Vila (secretària), en Poesia en castellà; Juli Capilla i Fuentes, Joanjo Garcia Navarro, Purificació Garcia Mascarell i Eva Llorenç Celades (secretària), en Narrativa en valencià; Mamen Monsoriu Melero, Paco Cerdà Arroyo, Santiago Vicente Llavata i Cristina García Pascual (secretària), en Narrativa en castellà; Anna M. Gascon i Peña, Lola López Ruiz, Víctor Huertas Martín i Eva Llorenç Celades (secretària), en Teatre; i Sara Mansanet Royo, Paola Franco, Ignacio Rausell Lledó i Luis Pérez Ochando (secretari), en Guió de curtmetratge. Els Premis UV d’Escriptura de Creació estan impulsats per la Delegació d’Estudiants i organitzats pel Servei d’Informació i Dinamització de la Universitat de València (Sedi) amb la col·laboració de la Facultat de Filologia, Traducció i Comunicació i de les Aules de Narratives, de Poesia, d’Arts Escèniques i de Cinema del Vicerectorat de Cultura i Societat.
Els premis contemplen tres modalitats, amb la finalitat de reconèixer a tres col·lectius; professionals amb una carrera d’èxit formats a la Universitat de València; empreses que col·laboren amb la Universitat de València a través de diferents programes; i personal docent investigador innovador.  D'una banda, el premi Alumni Plus/Insigne UV té com a objectiu reconèixer l'excel·lència professional, acadèmica o empresarial d'una persona, egressada de la Universitat de València, amb una trajectòria contrastada i prestigiosa, de rellevància per al progrés de la societat.   Per una altra, el premi Col·laboració Universitat-Empresa reconeix a empreses o institucions referents en els seus sectors, amb especials vincles de col·laboració amb la Universitat que es traduïsquen en convenis de col·laboració, beques, càtedres d'empresa, mecenatge, cursos de postgrau, pràctiques d'estudiants, ocupació o promoció professional de titulats de la Universitat, i que destaquen pel seu suport i cooperació amb la Universitat durant un període prolongat de temps i demostren una trajectòria exemplar i notable repercussió social.  Finalment, la modalitat Excel·lència Docent està dirigida al professorat de la Universitat de València, amb la finalitat de reconèixer la seua aposta per la innovació educativa, la qualitat docent i el seu compromís i implicació en l'àmbit formatiu universitari, entre altres qüestions. Més informació sobre els Premis Universitat-Societat
L'Aula Magna del Centre Cultural de la Universitat de València ha acollit hui dijous, 11 de maig, la presentació dels huit projectes guanyadors de la segona edició del programa ‘Activa Cultura’. L'acte ha comptat amb la participació de la vicerectora de Cultura i Societat, Ester Alba, la directora del Servei de Cultura Universitària, Adela Cortijo, i del cap d’iniciatives responsable d'Activa Cultura, Domingo Pujante.   En paraules de la vicerectora Ester Alba, Activa Cultura “vol donar el protagonisme a l'alumnat a través de projectes més horitzontals, menys jeràrquics, que permeten fer arribar les expressions culturals a tots els racons de la Universitat”. Així mateix, Ester Alba ha destacat “els eixos feministes i de compromís social que presenten les propostes d'enguany”.  En la present edició han sigut seleccionats els projectes ‘Habitar el territorio desde otra mirada’, ‘La mirada. Les dones i la societat’, ‘El cuerpo disidente’, ‘Desplazar’, ‘Biblioteca en movimiento’, ‘Teatro Químico UV’, ‘Revista Impasible’ i ‘Revista Parnaso’.  Tots aquests treballs han sigut realitzats per alumnes de la Universitat de València que cursen estudis oficials o propis de grau, màster o doctorat i, en conseqüència, s'exposaran en qualsevol espai de la institució acadèmica durant tot l'any 2023. Projectes guanyadors ‘Habitar el territorio desde otra mirada’, ideat per Sandra Fernández Blanco, Lucía Fuentes i l'ONG Vura Music Project, aplica l'art enfocat a la millora de la societat africana i es busca que el cos convide a la transformació sense comportar la religió, edat o gènere. ‘La mirada. Els dones i la societat’ busca il·lustrar les històries dels conflictes individuals i col·lectius de diverses dones, és a dir, pretén explicar els contextos i espais en els quals poden sentir-se oprimides, discriminades o vulnerables. Aquest projecte ha sigut elaborat per Neus Cisneros, Sonia Domingo, Gema Gil i Pau Navarro. ‘El cuerpo disidente’ és un projecte que busca parlar de l'alternativa, allunyats de la normativitat que submergeix la societat contemporània actual. El treball consisteix a mostrar als cossos dissidents, tenint presents a les persones queer o transsexuals per a desdibuixar el paradigma acceptat tradicionalment.  Ideat per Mariana Kaplan Castro, Violeta Montiel i Laura Martínez Bigozzi, ‘Desplazar’ és un altre dels projectes guanyadors del certamen, que tracta de generar consciència i contribuir a la discussió sobre el canvi climàtic i les conseqüències que suposa que l'ésser humà tinga la ciutat com a eix de les seues vides. ‘Biblioteca en movimiento’, pensat per Gloria Ballini i Valentina Pirisi, intenta veure com els estudiants perceben la biblioteca i la manera en la qual la canviarien. Per a això, es proposa una activitat de reflexió i expressió que es desenvolupa en dues jornades. Dirigit a estudiants d'Educació Secundària Obligatòria i Batxillerat, un grup d'estudiants, professors i personal tècnic de la Facultat de Química de la Universitat de València ha elaborat ‘Teatro Químico UV: El teatro es pura química, la química es puro teatro’, una obra en la qual es mostren fenòmens i relacions de naturalesa química en contextos inesperats. ‘Revista Impasible’, inventada per Sara Olivas, edita el segon número d'aquesta publicació en relació amb la temàtica de l'alta sensibilitat en el treball i comptarà amb articles amb una visió més objectiva i professional de la mà de psicòlogues i el testimoniatge de dones emprenedores. Ideat per Carla Juárez i Blanca Lliri, ‘Revista Parnaso’ és l'últim projecte guanyador del segon concurs ‘Activa Cultura’, en la qual es busca impulsar una percepció integral de l'art i promoure la interacció entre diferents coneixements. Tot això a través de la revista ‘Parnaso’, la qual pretén establir una comunicació a través de la cultura amb estudiants d'altres universitats.
Poden presentar els seus projectes artistes visuals, sense límit d’edat, interessats a crear una intervenció de caràcter efímer i site specific per als campus de Burjassot o de Blasco Ibáñez. Les propostes han de reflexionar sobre l’aproximació de l’art contemporani a la ciència i a les ciències socials i humanes i reflectir les possibilitats de l’art actual per abordar continguts interdisciplinaris i generar sinergies amb les àrees d’estudi de la Universitat. Cada projecte seleccionat rebrà una dotació de 2.000 euros per a la seua execució i formarà part de la XXVI Mostra art públic / universitat pública, que tindrà lloc als campus de Burjassot i de Blasco Ibáñez en els mesos d’octubre i novembre. A més a més, amb les fotografies de les intervencions, la Universitat de València editarà un catàleg. La Mostra està comissariada per Alba Braza, experta en projectes culturals i mediació artística, que forma part del jurat que valorarà els projectes juntament amb Carlos Almela, investigador i mediador cultural, Teresa Millet, doctora en Història de l’Art i conservadora de l’Institut Valencià d’Art Modern (IVAM), i Ester Alba, vicerectora de Cultura i Societat de la Universitat de València.    Per aclarir els possibles dubtes, el dia 22 de març, a les 17:00, tindrà lloc una sessió informativa en línia amb la comissària de la Mostra art públic, Alba Braza. A més, també es poden plantejar consultes, durant tot el termini de presentació de projectes, al correu electrònic artpublic@uv.es. La Mostra art públic / universitat pública és una iniciativa de la Delegació d’Estudiants de la Universitat de València, que organitza el Servei d’Informació i Dinamització (Sedi) i que compta amb la col·laboració del Vicerectorat de Cultura i Societat.
Entre els sol·licitants hi ha tant estudiants a títol individual o en grup i col·lectius i associacions d’estudiants. I en tots els casos, un objectiu comú: impulsar activitats que els interessen, dirigides a la comunitat universitària i, especialment, als seus companys i companyes. Les temàtiques són de la seua elecció i diverses: ètica empresarial, igualtat, diversitat, literatura, participació estudiantil, etc.  Per exemple, l’estudiant Andrea Ruiz, membre del col·lectiu Sot A Terra, ha proposat la celebració d’un congrés titulat Una mirada transversal de l’oci nocturn amb perspectiva de gènere, que busca generar un espai de trobada per a “la reflexió sobre els riscos i plaers associats a l’oci nocturn”, que contemple l’anàlisi de l’ús i consum de substàncies, la sexualitat, la música, etc. des de diferents camps com la sociologia de la cultura, la psicologia o el treball social, sempre tenint present “la perspectiva de gènere”. Un altre projecte que es pot destacar és Human Flourishing: La diversitat és riquesa, presentat pel Col·lectiu d’Estudiants per la Facultat d’Economia Ètica (CEFDEE), que ha obtingut el màxim import que contempla la convocatòria, és a dir, 2.500 euros, gràcies a la puntuació obtinguda. Aquest projecte inclou la realització de la Setmana de l’Ètica i un concurs de videocasos sobre ètica empresarial que estaran centrats en la diversitat com a font de riquesa en l’empresa i on s’abordaran aspectes com la incorporació de les persones amb necessitats especials a l’àmbit laboral, el sostre de vidre per al talent femení o els reptes del col·lectiu LGTBIQ+.  També han aconseguit el màxim import per projecte: el XIII Congreso de Estudiantes de Farmacia de la UV, presentat per l’Associació Estudiantil de Joves Farmacèutics de València; el XI Congrés d’Investigació Biomèdica (CIB 2023); i la VI Jornada de Gestió de l’Esport: Tecnologia aplicada a l’Esport, organitzada pel Col·lectiu d’Estudiants de Postgrau Especialistes en la Gestió i Direcció de l’Activitat Física i l’Esport.  Finalment, han obtingut finançament en aquest període de sol·licitud de les ajudes Fora de classe els projectes: Club de Lectura A dos Voces, la revista de poesia valenciana Val/15, la revista Impasible, la revista Oblivious, les III Jornades de Recerca LGTBI+, el projecte La larga marcha hacia el corazón de la Antártida por Javier Cacho, i el programa d’activitats d’associacions com BEA, Saó i l’Associació Valenciana d’Estudiants de Medicina (AVEM).   Nou període de sol·licituds en febrer  Pròximament, s’obrirà un nou període de sol·licituds de les ajudes Fora de classe, per a activitats que se celebren de l’1 d’abril al 31 d’octubre de 2023. A aquesta convocatòria poden presentar-se projectes dissenyats per estudiants de la UV (de manera individual, en grups d’estudiants o com a associació o col·lectiu) que han de tenir com a principal públic destinatari l’estudiantat de la Universitat.  La convocatòria Fora de classe per a la realització d’activitats socioculturals és una iniciativa de la Delegació d’Estudiants que gestiona el Sedi (Servei d’Informació i Dinamització) que aposta per fomentar la participació de l’estudiantat en la programació sociocultural de la Universitat de València. Per això, es convida l’estudiantat a aportar propostes del seu interès i a implicar-se directament en totes les fases d’organització de l’activitat i se li proporciona suport econòmic i assessorament.
La Universitat de València, a través del Vicerectorat de Cultura i Societat, ha premiat els millors treballs de fi de màster sobre el patrimoni cultural, natural i científics de la institució acadèmica durant els cursos acadèmics 2017-2018, 2018-2019, 2019-2020, 2020-2021 i 2021-2022. La quantia total dels premis per als treballs seleccionats d’aquesta primera edició arriba als 3.500 €.  El primer premi, dotat de 1.500 €, ha sigut concedit al treball de “Posada en valor de les pintures murals ‘Al·legoria del vot inmaculista’ a través d'un projecte de col·laboració internacional per a la seua conservació i restauració”. A més, s’han atorgat dos accèssits de 1.000 € cadascun als treballs ‘Revisió de la col·lecció herpetològica del “Museu de Ciències Naturals Pare Ignacio Sala S.J.” adscrita al Museu de la Universitat de València d'Història Natural (MUVHN)’ i ‘Col·lecció de mapes escolars de la cartoteca de la Universitat de València’.  La convocatòria del Vicerectorat de Cultura i Societat ha condecorat els millors treballs de final de màster realitzats en qualsevol postgrau oficial ofertat per la Universitat de València que hagen sigut defensats durant els cursos acadèmics 2017-2018, 2018-2019, 2019-2020, 2020-2021 i 2021-2022, que tracten sobre algun aspecte relacionat amb el patrimoni cultural, natural i científic d'aquesta Universitat, i que hagen obtingut una qualificació mínima de huit punts.  La comissió avaluadora dels treballs ha estat conformada per Manuel González Ferrandis delegat de la rectora per a l'Estudiantat de la UV; Jaime Güemes Heras, director del Jardí Botànic; Miguel Requena Jiménez, professor de la Facultat de Geografia i Història i coordinador de Cultura del Campus de Blasco Ibáñez; i Alicia García Lluch, tècnica de gestió cultural del Vicerectorat de Cultura i Societat.

L'obra guanyadora del Premi de Poesia César Simón de la Universitat de València, ‘Serás mi árbol’, és un poemari d'alé narratiu escrit per Amparo López Pascual. Des de la posició d'un realisme no ingenu ni sentimental, la poetessa llança una mirada crítica, no exempta d'ironia o esperança, sobre el món. Així parla de la llibertat, dels exilis, de la impudícia de la televisió o la publicitat, de la intempèrie social i, en definitiva, d'un món que a vegades sembla desfer-se davant els ulls de qualsevol. Segons el jurat de la present edició, “l'obra imposa la intimitat, el cant de la naturalesa i l'eternitat última que perdura en el que som i en el que fem”. En un llenguatge que és comunicació, aquests poemes parlen directament al lector sense excessos, apegats a la seua veritat i sense renunciar a la profunditat ni a la bellesa. La seua obra més recent és ‘Ahora soy un pájaro’. En aquest llibre, l'autora exercita el convenciment d'allò que l'individu aprén del dolor i de la treva. López Pascual tracta d'explicar la manera en la qual l'ésser humà es restableix a través de la manera en la qual pateix. El Vicerectorat de Cultura i Societat, a través de l'Aula de Poesia, convoca els Premis César Simòn amb la finalitat de premiar el millor llibre de poemes, promovent la creació poètica i la divulgació de les obres en el context universitari i en la societat en general. César Simón va ser un poeta nascut a València en 1932. Es va doctorar en Filosofia i Lletres amb una tesi sobre Juan Gil-Albert i va ser director de l'Institut Lluís Vives de Benetússer, treball que va compaginar durant un temps amb la docència al Departament de Teoria dels Llenguatges a la Universitat de València. Encara que cronològicament pertany a l'anomenada ‘segona generació de postguerra’, la seua poesia es desenvolupa a partir dels anys setanta arribant a obtindre en 1996 el Premi Loewe pel seu llibre ‘Templo sin dioses’.
Activa Cultura és una proposta de la Universitat de València, a través del Vicerectorat de Cultura i Societat de la UV, que enguany celebra la seua segona edició. Amb el fi d’impulsar la creativitat i la reflexió crítica a través de l’art entre l’alumnat de la Universitat, Activa Cultura està dirigit a l’estudiantat de la UV que cursen en el moment de la convocatòria estudis oficials o propis de grau, màster o doctorat. Les propostes es poden presentar a títol personal o a través d'associacions, col·lectius o agrupacions de persones físiques i es podran fer arribar a través d’ENTREU o en paper en els registres habituals. La comissió avaluadora seleccionarà un total de huit propostes dotades cadascuna amb 2.000€ de finançament. El pressupost presentat ha de ser viable i s’ha d’ajustar estrictament a la quantitat sol·licitada, ja que no se sufragarà cap despesa complementària. En la primera edició del concurs Activa Cultura es van premiar diverses propostes artístiques com performance, exposicions, instal·lacions i tallers, oferint una magnífica oportunitat per a desenvolupar la capacitat crítica i creativa de l'alumnat de la Universitat de València.  Les bases d’Activa Cultura es poden consultar al següent enllaç.
La Universitat de València ha atorgat els premis MOTIVEM 2022. Quatre han sigut les idees premiades: una aplicació dissenyada per a protegir els menors del ciberassetjament escolar mitjançant un algorisme lingüístic; l’eliminació de pesticides en aigües de rentada de fruita mitjançant filtres reutilitzables; un test de saliva no invasiu per al diagnòstic de malnutrició en xiquets; i una aplicació que analitza la sostenibilitat de la roba amb la informació de les etiquetes. Però, a més d’aquests quatre premis, dotats amb 1.400 euros cadascun, s’han atorgat 16 accèssits per a la resta d’idees finalistes, reconeguts amb 600 euros cadascun. En total, s’han entregat prop de 16.000 euros en premis a les millors idees, en les quals han participat estudiants i docents de tots els centres i facultats de la Universitat de València. MOTIVEM es tracta d’una iniciativa, organitzada per la Universitat de València, a través d’ADEIT, que compta amb el suport econòmic de la Generalitat Valenciana i de la Fundació “la Caixa”, a través de CaixaBank, amb la finalitat d’estimular la creativitat i innovació dels estudiants universitaris. En Arts i Humanitats, MOTIVEM 2022 ha premiat una aplicació dissenyada per a protegir els menors del ciberassetjament escolar mitjançant un algorisme lingüístic de valoració de risc. Una idea que ha sigut coordinada pel professor Sergio Maruenda i pels estudiants Magdalena Barascu, Andrea García i Laura Mercé. En aquest equip es troba representada la Facultat de Filologia, Traducció i Comunicació de la Universitat de València.    La idea ‘FemPlastIQs’ està dissenyada per a treballar per una economia circular: la nova vida del plàstic i que consisteix en l’eliminació de pesticides en aigües de rentada de fruita mitjançant filtres reutilitzables. Aquesta ha sigut la idea guanyadora en la branca de Ciències i ha sigut desenvolupada pel professor Héctor Martínez amb la col·laboració d’Enrique Javier Carrasco, i format pels estudiants Manel Feltrer, Daniela Fernández, Lucía Ferrer, Pablo Puchades i Alejandro Ramírez. En aquest equip es troba representada la Facultat de Química de la Universitat de València.  En la branca de Ciències de la Salut la idea ‘SIALOtest’ ha sigut la premiada. Un test de saliva no invasiu, fiable i ràpid per al diagnòstic de malnutrició en bebés i xiquets. Aquesta idea ha sigut coordinada per la professora María Micaela Molina i formada pels estudiants María Isabel Blanco, Marcos Gómez i Nerea Honrubia. En aquest equip es troben representades la Facultat de Ciències Biològiques i la Facultat de Farmàcia de la Universitat de València.  La idea ‘Aliud’, una app que analitza la sostenibilitat de la roba amb criteris objectius presents en la informació de les etiquetes i certificacions, ha sigut la guanyadora en la branca de Ciències Socials i Jurídiques. Ha sigut desenvolupada per la professora Ángela Martín-Pozuelo, amb la col·laboració dels professors Naiara Escriba, Mónica Gandia i Rafael Moll, i els estudiants Pedro Domingo, José Luis Ibarra i Óscar Orta. En aquest equip es troben representades la Facultat de Ciències Socials, la Facultat de Dret, la Facultat d’Economia i Facultat de Farmàcia de la Universitat de València.  La branca d’Arquitectura i Enginyeria ha quedat deserta.  Professorat i estudiantat, un tàndem innovador  Durant l’acte de lliurament dels premis, la presidenta del Consell Social i d’ADEIT, María Emilia Adán, ha subratllat la importància d’aquesta iniciativa per a ADEIT i de la col·laboració entre docents i estudiantat, als quals ha agraït l’esforç per participar en aquest programa. MOTIVEM «es tracta d’una iniciativa especialment significativa per a la nostra Fundació, ja que entronca amb la nostra missió i raó de ser: la formació, la innovació, l’ocupabilitat i, sobretot, la cooperació». Durant l’acte de lliurament dels premis, la presidenta del Consell Social i d’ADEIT, María Emilia Adán, ha destacat l’aposta per la interdisciplinarietat dels equips com un altre dels «grans encerts» del programa. «Cada any, els participants destaquen el valor d’aquest factor, que els permet intercanviar idees i comprovar la riquesa de les diferents mirades per a propiciar la creativitat», ha remarcat la presidenta d’ADEIT. La rectora de la Universitat de València, María Vicente Mestre, ha manifestat el seu «especial afecte» a aquesta iniciativa perquè –ha dit– va participar en la seua posada en marxa des de la seua creació en 2014. Ha volgut reconéixer la labor de la Fundació ADEIT en la seua organització i desenvolupament i ha agraït al professorat de la Universitat de València el seu compromís amb aquest programa, «més enllà de les seues obligacions docents». A més, han participat en la inauguració vicerectora d’Innovació i Transferència, Rosa María Donat, i la directora de Banca d’Institucions de CaixaBank, Ana María Miñana, qui ha subratllat l’aposta de la Fundació “la Caixa” i CaixaBank amb aquest programa. «Compartim, entre les nostres línies estratègiques, els objectius de MOTIVEM i, especialment, el compromís amb l’ocupabilitat dels nostres estudiants».
El jurat de la XXV Mostra art públic / universitat pública està format per Lydia Frasquet, doctora en Història de l’Art; David Pérez, catedràtic de «Claus del discurs artístic contemporani» de la Universitat Politècnica de València (UPV); Ester Alba, vicerectora de Cultura i Societat de la Universitat de València, i Alba Braza, comissària de la Mostra. Els dotze projectes escollits, d’entre els 54 presentats a la convocatòria d’enguany, porten al camp de la imatge i la representació teories com la successió de Fibonacci, la llei de l’entropia, la llei de la gravitació universal o el principi d’incertesa. Altres propostes treballen l’observació de la natura per a transformar-la en imatge narrativa i de ficció o analitzen la Universitat de València des de la perspectiva de la igualtat per posar de manifest les desigualtats econòmiques i socials del món contemporani. D’entre els formats, destaca el tractament de la imatge digital, l’experimentació amb l’estereoscòpia i la instal·lació, i en el procés de creació de les obres participen diversos departaments de la Universitat de València. En concret, les propostes escollides pel jurat són les següents: Cada artista comptarà amb 2.000 euros per a l’execució  i exhibició de la seua obra durant la XXV Mostra art públic que se celebrarà del 3 al 28 d’octubre, al campus de Burjassot, i del 21 d’octubre al 18 de novembre, al campus de Blasco Ibáñez, sota el comissariat d’Alba Braza, experta en projectes d’art públic i mediació artística. La Mostra art públic / universitat pública és una iniciativa de la Universitat de València que impulsa la Delegació d’Estudiants, amb la col·laboració del Vicerectorat d’Estudis i del Vicerectorat de Cultura i Societat. L’objectiu que es persegueix és l’acostament de l’art als campus convertint-los en punts de trobada entre l’art contemporani i la comunitat universitària. Amb aquest objectiu, se seleccionen dotze projectes artístics de caràcter efímer que reflexionen sobre l’aproximació de l’art contemporani a la ciència i a les ciències socials i humanes, convertint-les en detonadores d’altres sabers transversals. L’organització està a càrrec del Servei d’Informació i Dinamització (Sedi).
‘Arts in Progress’ és una proposta que naix del desig de donar suport a la innovació en les arts escèniques. L'objectiu principal de les ajudes és impulsar el desenvolupament de projectes que promoguen nous llenguatges i noves experiències en les arts escèniques, arts vives i performatives. L’acte ha comptat amb les intervencions de Maite Ibáñez, regidora d'Acció Cultural de l'Ajuntament de València; Ester Alba, vicerectora de Cultura i Societat de la Universitat de València, i Adela Cortijo, directora del Servei de Cultura Universitària de la Universitat de València. De les 37 propostes presentades són 8 els projectes de diferents disciplines que han sigut premiats en aquesta convocatòria. Adela Cortijo ha explicat que aquests premis s'inscriuen dins de ‘Nau Social’, un programa amb diverses accions amb el qual el Servei de Cultura Universitària pretén “reafirmar i posar en valor la funció polièdrica de l'art i la cultura, de les cultures, com a eina d'integració i cohesió social, de millora de les condicions de vida i de consideració dels espais artístics culturals com a generadors de diàleg, coneixement i enriquiment personal i comunitari”. La regidora d'Acció Cultural, Maite Ibáñez, ha destacat que és fonamental “les sinèrgies de les institucions públiques per impulsar de manera conjunta iniciatives que reforcen la feina feta pels professionals de les arts escèniques”. A més, ha apuntat que, en línia amb aquesta convocatòria, “alguns dels nostres objectius són afavorir la innovació de llenguatges escènics i donar suport a la creació, la investigació, el talent i els artistes emergents, així com la creació de nous públics, per dinamitzar la vida cultural de la ciutat”. Finalment, la vicerectora Ester Alba, ha assenyalat que programes com ‘Arts in Progress’ permeten visibilitzar “el que aporten les arts a la societat, un paper que també va quedar patent durant la pandèmia, quan les arts es van incardinar en els nostres dies per a construir i millorar la societat”. I ha expressat la seua satisfacció perquè l'aliança amb l'Ajuntament de València permet desenvolupar per a la ciutadania tant aquest com altres projectes culturals. Els 8 projectes guardonats Des de l'àmbit de la performance, els projectes guardonats han sigut ‘Biotopo’, de Vicent Pelechano i Alba Murcia; ‘Candi Max’, per Juana María Varela Marco; i ‘MEME – Antes todo eso era campo vol2’, per David de la Fuente Orrico. ‘Biotopo’ és una proposta escènica de caràcter principalment sonor i performatiu que utilitza com a diàleg fragments de la pel·lícula homònima del cineasta valencià Carles Mira. L'obra parla de la relació entre l'humà i la naturalesa i de les espècies en perill que habiten en l'Albufera de València, entre altres coses. D'altra banda, ‘Candi Max’ investiga sobre la sonoritat que acompanya el procés de la malaltia. Els objectes, emocions i formes que ens identifiquen amb ella seran els punts de partida en aquest projecte escènic. Finalment, ‘MEME – Antes todo eso era campo vol2’ és una investigació escènica formal que contínua la proposta ‘Abans tot això era camp’, una cerca de les possibilitats dramàtiques de les plantes com a interfícies vives. El teatre també ha sigut protagonista en la primera edició de ‘Arts in Progress’. Ana Sánchez-Ulloa Pérez ha sigut premiada per la seua proposta ‘Aquellas pequeñas cosas’, una peça interdisciplinària que, a través del teatre documental d'objectes i música en directe, travessa episodis significatius de la història d'Espanya del segle XX a través d'anècdotes de la família de l'autora evocades per la memòria continguda en els objectes. La segona obra teatral premiada ha sigut ‘Última Lluna de Mercuri Montesco’, pel grup de teatre Perros Daneses i Yapadú Produccions. La peça naix de la necessitat d'aquest equip jove d'enfrontar-se a un clàssic. El grup planteja qüestions com l'experiència dels joves en l'estat d'alarma, la llibertat, etc. ‘Artes vivas en la escuela de madres del Colegio Santiago Apóstol del Cabanyal’, presentada per la companyia La Subterránea Coop V, també ha sigut premiat, un treball de creació col·lectiva a través de les arts escèniques d'un col·lectiu de dones gitanes de l'Escola de Mares del Col·legi Santiago Apòstol del barri del Cabanyal. Finalment, la disciplina de la dansa també és present entre els premiats, amb les proposades ‘Proyecto Lola’, presentat per Gema Gisbert Huerta, i ‘Sanar l’anima’l’, liderat per María Tamarit. ‘Lola’, a partir de l'elaboració d'una peça de dansa contemporània i el desenvolupament del text ‘Memòria d'una infància trans’, aprofundeix en la creació d'una obra audiovisual sobre la infància trans, amb un enfocament lúdic i innovador. ‘Sanar l’anima’l’ és un acostament al cos a través de la percepció i l'apreciació de la naturalesa com a inspiració i font per al moviment.
En aquesta edició de la Mostra se seleccionaran un màxim de dotze intervencions artístiques, de caràcter efímer, que reflexionen sobre l’aproximació de l’art contemporani a la ciència i a les ciències socials i humanes, convertint-les en detonadores d’altres sabers transversals. Cada projecte seleccionat rebrà una dotació de 2.000 euros per a la seua execució i formarà part d’una exposició al campus de Burjassot o al campus de Blasco Ibáñez en dos moments expositius diferenciats en el temps. A més a més, amb les reproduccions fotogràfiques de les intervencions exposades, la Universitat de València editarà un catàleg. La XXV Mostra art públic / universitat pública està comissariada per Alba Braza, experta en projectes culturals i mediació artística, que forma part del jurat que valorarà els projectes juntament amb Esther Alba, vicerectora de Cultura i Esport de la Universitat de València; Lydia Frasquet, doctora en Història de l’Art i tècnica superior en la Col·lecció Martínez Guerricabeitia de la Fundació General de la Universitat de València, i David Pérez, catedràtic de Claus del discurs artístic contemporani en la Universitat Politècnica de València. Per tal d’aclarir els dubtes de les persones interessades a participar en la convocatòria, Alba Braza realitzarà una sessió informativa en línia, el dilluns 4 d’abril, a les 18:30. A més a més, també es poden plantejar consultes per escrit al correu artpublic@uv.es. La Mostra art públic / universitat pública és una iniciativa del Vicerectorat d’Ocupació i Programes Formatius, que impulsa la Delegació d’Estudiants i organitza el Servei d’Informació i Dinamització (Sedi) amb la col·laboració del Vicerectorat de Cultura i Esport.
El Premi Matilde Salvador de Música, concedit per la Universitat Jaume I, ha sigut per a Ramón Paús, un dels grans renovadors de la música contemporània en l’Estat espanyol en reconeixement de la seua trajectòria professional amb més de quaranta anys de dedicació professional i una trajectòria cosmopolita. La seua música, sovint trencadora, i amb un repertori força eclèctic, destaca en creacions diverses com ara cinema, teatre, dansa, performance i videoart. A més, la seua obra simfònica i de càmera ha viatjat amb èxit pel Japó, França, República Txeca, Brasil, Romania, els Estats Units i Holanda entre altres països. Paús mai ha abandonat el seu compromís i coherència, tant artístiques com personals. Ha sigut fundador i president de l’Associació de Compositors per a la Imatge i és membre de la junta de l’Associació Madrilenya de Compositors. El Premi Juana Francés d’Arts Plàstiques i Visuals, atorgat per la Universitat Miguel Hernández, ha distingit Ángela García Codoñer, prestigiosa artista plàstica valenciana. García Codoñer ha sigut catedràtica de l'Àrea d'Expressió Gràfica Arquitectònica en la Universitat Politècnica de València. La seua pràctica artística està lligada a una narració social de marcat caràcter feminista amb un llenguatge derivat del pop. Durant la seua llarga trajectòria, ha exposat en museus de primer nivell tant nacionals com internacionals, entre els quals destaca el Tate Modern de Londres, el Museu d'Art Contemporani de Niça i el Museu Reina Sofia, entre altres Les persones guardonades han rebut l’escultura Palatina, amb què s’identifiquen aquests premis, realitzada pels escultors i investigadors María José Zanón Cuenca i Juan Francisco Martínez Gómez de Albacete, doctors en Belles Arts i professors de l’Àrea d'Escultura de la Facultat de Belles Arts d’Altea i Departament d’Art de la Universitat Miguel Hernández. Es tracta d’una columna jònica, símbol de la cultura com a pilar fonamental de la nostra societat, i que recorda els temples dedicats a deesses com Atenea, divinitat de la civilització, les arts i les ciències. Aquest guardó escultòric conceptualitzat en forma de motle ha sigut realitzat mitjançant la tècnica tradicional de fosa a l'arena en alumini blavós, que remet a la potencialitat de les universitats públiques per a contribuir a la transmissió de coneixement i la conformació d'un teixit cultural amb la societat.  L’acte ha finalitzat amb l’actuació musical del Quintet de Vent del Conservatori Superior de Música de Castelló Salvador Seguí.
Els membres del jurat, compost per Purificación Mascarell, Sandro Luna i Xelo Candel Vila, com a secretària, van resoldre per unanimitat concedir el XVIII Premi de Poesia César Simón a l'obra d’Alberto Arce “atenent la coherència del conjunt de poemes i la càrrega d’indagació emocional que, en cap moment eludeix bussejar en les aigües de l'íntim i el personal. En ‘El caos que nos amarra’ hi ha veritat poètica i ressona en la tragèdia de l’humà”. Alberto Arce és un poeta i periodista asturià graduat en Llengua Espanyola i Literatura per la Universidad de Oviedo. Compagina la creació literària amb el periodisme com a redactor en la secció local d’Oviedo del diari asturià El Comercio. La seua trajectòria literària està profundament marcada pels poetes de la segona mitat del segle XX i les veus de la poesia més compromesa. En 2016 va publicar el seu primer poemari, ‘La suite de las golondrinas’, i en l’any 2017 va publicar ‘Enjambre’. Des d’aquest moment, participa en antologies poètiques com ara ‘Oviedo, libro abierto’ (Trea, 2017); ‘Vive la voz’ (Círculo Cultural de Valdediós, 2018) o ‘Casa Sellada’ (Más Madera, 2020). Arce també ha col·laborat en diferents revistes de creació literària com Maremágnum i Anáfora. El Vicerectorat de Cultura i Esport, a través de l'Aula de Poesia, convoca aquest guardó a la fi de premiar al millor llibre de poemes, promovent la creació poètica en espanyol i la divulgació de les obres en el context universitari i en la societat en general. César Simón fou un poeta nascut a València en 1932. Es va doctorar en Filosofia i Lletres amb una tesi sobre Juan Gil-Albert i va ser director de l'Institut Lluís Vives de Benetússer, treball que va compaginar durant un temps amb la docència al Departament de  Teoria dels Llenguatges en la Universitat de València. Encara que cronològicament pertany a l'anomenada 'segona generació de postguerra', la seua poesia es desenvolupa a partir dels anys setanta arribant a obtenir el 1996 el Premi Loewe pel seu llibre Templo sin dioses.
‘Arts in Progress’ és una proposta que naix del desig de donar suport a la innovació en les arts escèniques. L'objectiu principal de les ajudes és impulsar el desenvolupament de projectes que promoguen nous llenguatges i noves experiències en les arts escèniques, arts vives i performatives. Aquesta nova iniciativa l'han presentada hui Ester Alba, vicerectora de Cultura i Esport, i Maite Ibañez, regidora d'Acció Cultural de l'Ajuntament de València, en una roda de premsa celebrada en el Centre CulturaL La Nau de la Universitat de València. Tant la regidora d'Acció Cultural, com la vicerectora de Cultura han destacat que és fonamental “les sinergies de les institucions públiques per impulsar de manera conjunta, iniciatives que sumen accions i reforcen el treball realitzat per les associacions i col·lectius professionals”. Aquesta convocatòria també s'engega, segons ha puntualitzat la regidora Maite Ibáñez “per donar resposta a 52 mesures extraordinàries per afrontar les conseqüències de la pandèmia, presentades pel sector de les arts escèniques i la música fa uns mesos". La convocatòria, que serveix com a exemple de dinamisme cultural, és una aposta per la referencialitat sociocultural amb la qual es pretén canalitzar l'impuls cultural que sorgeix en projectes d'innovació en arts escèniques. Els projectes guanyadors, que s’han d’executar al territori municipal de València, rebran una dotació econòmica que no superarà els 4.000 euros. A través del conveni de col·laboració, la Regidoria d'Acció Cultural, l'Ajuntament de València col·labora en ‘Arts in Progress’ finançant amb 30.000 euros les ajudes atorgades per la Universitat de València. Cada participant, associació o col·lectiu podrà presentar un sol projecte. Una vegada els projectes hagen estat seleccionats, es realitzarà una acció formativa en el marc de la Universitat amb professionals de prestigi reconegut al sector: una manera d'implementar un espai conjunt per a la reflexió i l'intercanvi d'idees i processos. Finalment, les iniciatives premiades es mostraran a espais municipals i universitaris. Els projectes guanyadors de la convocatòria ‘Art in Progress’ hauran de desenvolupar-se abans del 30 d'abril de 2022. No obstant això, de manera excepcional, ateses les necessitats específiques dels projectes seleccionats, es podrà autoritzar l'extensió de l'execució i justificació del projecte fins al 30 de juny de 2022. La comissió avaluadora valorarà en els projectes el seu caràcter experimental i interdisciplinari, la perspectiva de gènere i el seu desenvolupament sostenible, i l'experiència del grup o equip, entre altres criteris. El termini de presentació de les ajudes serà durant els 20 dies hàbils següents a la publicació de la resolució de la convocatòria en el Diari Oficial de la Generalitat Valenciana. Accés a la convocatòria a través d'aquest enllaç.
CRE@TEI, és una iniciativa de l'Associació de les Televisions Educatives i Culturals Iberoamericanes (ATEI) amb l'objectiu de fomentar la qualitat i el rigor de la comunicació científica i cultural, reconeixent així els mèrits en l'àmbit creatiu, artístic i tècnic d'aquests professionals en tota la geografia Iberoamericana. Aquesta primera edició ha comptat amb una alta participació d'unes 200 candidatures, de les quals es van seleccionar 26 projectes finalistes de cadascuna de les 9 categories.   Després de les deliberacions del jurat internacional, format per 7 prestigiosos professionals de l'àmbit audiovisual iberoamericà, van ser premiades les següents obres:   En la categoria a Millor Programa Musical, Acústic, de Jalisco TV, Mèxic. El guanyador al Millor Microrelat per a Xarxes Socials va ser Convidats, de Canal Teleantioquia, Colòmbia. La productora Tracy Mena va rebre el premi, en nom de la Universitat Nacional Estatal a Distància de Costa Rica, al Millor Reportatge Científic-cultural, per Pol·linització. Cicle Vital. Van resultar premiats com a Millor Sèrie de microespais Divulgatius, el programa NotiON, de Canal Onze, Mèxic i com a Millor Programa d'Impacte Social, TVMORFOSIS, El xoc del present, de Canal 44, Mèxic. Aquesta última categoria, donat el nivell de qualitat de les obres, el jurat va decidir atorgar un Esment especial a l'Era de sembrar, de la Universitat Estatal a Distància de Costa Rica. El guanyador al Millor Programa Educatiu va quedar en mans de l'Argentina amb Ciència a la Carta II, del canal TECtv i la sèrie Xafant terra de TAU-Universitat de València, Espanya, va resultar guanyadora a la Millor Sèrie Documental. On es destaca amb un Esment especial al programa Dies de Notícies, segona temporada, de Canal Zoom i Fundació Patrimoni Fílmic colombià. En aquesta ocasió, la categoria Millor Peça d'àudio científic cultural ha quedat deserta.  La Gala de lliurament de premis d'aquesta primera edició de Cre@tei, va reservar per al final el guanyador a Millor Llargmetratge Documental, resultant vencedor Espere El teu (Re)Volta de TVa2 Produções, el Brasil. Donada la creativitat dels projectes presentats, el film El gran viatge al país xicotet, de Micaela Solé de l'Uruguai, va obtindre també un Esment especial. En definitiva, aquesta nova iniciativa audiovisual d’ATEI pretén una posada en valor dels emergents formats audiovisuals, que flueixen hui dia a través de la multidifusió digital, en nom d'una comunicació més veraç i creativa que transmeta amb rigor a la ciutadania els continguts culturals i científics des de la diversitat geogràfica iberoamericana de la comunicació audiovisual i multimèdia.
Inspirat en l'alfombrismo d'Elche de la Sierra (Albacete), la seua terra natal, on les catifes són ofrenes efímeres de caràcter religiós, la instal·lació a La Nau ha sigut una metàfora del procés vida-mort per la seua finitud. Encara que la gran quantitat de tombes podria remetre a les recents morts per la Covid, l'obra pretén alertar sobre unes altres “pandèmies socials”, que continuen generant diàriament multitud de morts. Les morts al Mediterrani, els constants assassinats de dones a mans dels seus marits –precisament en el mes que es commemora el 25-N, Dia Internacional de l'Eliminació contra la Violència de Gènere-, o les agressions a persones del col·lectiu LGTBIQ+, pretenen ser visibilitzades i reivindicades, i interpel·len imperativament a reconèixer que hi ha molts altres agents socials a part del virus que estan posant fi a la vida de moltes persones. L'acte ha comptat amb la participació de la vicerectora de Cultura i Esport, Ester Alba, el coordinador d'Activa Cultura, el professor de la Universitat de València, Domingo Pujante, les vicedeganes de la Facultat de Magisteri, Amparo Hurtado i Marta Talavera, i l’artista, Pedro Ruiz Roldán, egressat a Magisteri per la Universitat. Segons l'artista, “la nostra societat ha amagat històricament la mort per ser un tabú, i l’ha allunyat a les perifèries dels cementeris, tanatoris i hospitals. És per això que aquesta obra pretén conscienciar sobre la necessitat de superar el tabú de la mort, tant la pròpia, per poder prendre consciència d'una existència més plena, autèntica i real, com l’aliena, per tenir més present la realitat dels altres, que pateixen amb major afany la nostra indiferència i negació de la seua mortalitat”. El projecte acabarà amb un vídeo que recollirà les diferents realitats de col·lectius implicats en l'obra, com els col·lectius ‘Por ti mujer’, ‘Lambda’ o ‘Valencia Acoge’, 'Chrysallis', entre altres. El vídeo serà exposat -a manera d'instal·lació-, juntament amb les restes de la peça realitzada a La Nau, a les facultats de Magisteri, Pedagogia i Filosofia, dins del projecte ‘Cultura als campus’ impulsat per la Universitat, amb la finalitat de dirigir-se al col·lectiu d'estudiants que educaran a la ciutadania. Al novembre, uns altres projectes guardonats dels Premis ACTIVA  Les convocatòries ‘Activa’, promogudes per la Universitat de València, a través del Vicerectorat de Cultura i el Servei de Cultura Universitària, consisteixen en unes ajudes pensades per a impulsar les activitats culturals i creatives i visibilitzar la cultura com a eina de projecció social, tant en la institució mateixa, com en la ciutat. En total, es concediran 60.000 euros. Durant aquest mes, es coneixeran tres nous projectes premiats. El dia 8 de novembre es presentarà el projecte 'Bitàcoles Tèxtils', unes sessions de treball tèxtil col·laboratiu, que culminen amb una mostra expositiva, presentat per Ximena Pardo, estudiant de Treball Social de la Universitat de València. El certamen Titelles, un dels premiats en la convocatòria ‘Activa Fest’ i que tindrà lloc el pròxim 26 de novembre a la Sala Matilde Salvador del Centre Cultural La Nau. El 29 de novembre, la Sala Matilde Salvador acollirà la presentació del certamen ‘Lleva't la màscara’, un festival de microteatre promogut per l'estudiant d'Enginyeria Multimèdia de la Universitat, Nicolás Aranda i que també ha estat guanyador en la convocatòria ‘Activa Cultura’.
En la seua 25 edició, aquests guardons s'atorgaran en cinc categories: Alumni Plus/Insigne UV, Innovació, Humanisme Digital i Col·laboració Universitat-Societat i Excel·lència Docent.   El premi Alumni Plus/Insigne UV té com a objectiu reconéixer l'excel·lència professional, acadèmica o empresarial d'una persona, egressada de la Universitat de València, amb una trajectòria contrastada, d'especial prestigi i especialment rellevant al progrés de la Societat.   D'altra banda, a través del Premi Innovació es reconeix al Personal Docent Investigador o grups d'investigació de la Universitat de València que es caracteritzen pel desenvolupament de projectes d'innovació o I+D amb una clara i rellevant aplicació en la societat. Es valora en concret la creació d'empreses de base tecnològica o la col·laboració amb altres empreses o organitzacions que facen ús dels resultats d'aqueixa investigació, que constituïsquen un exemple d'iniciativa per a estudiants i joves investigadors de la Universitat. El Jurat tindrà també en compte la repercussió social de la col·laboració i l'eventual traducció de l'activitat investigadora en cursos de postgrau, pràctiques d'estudiants o ús de titulats de la Universitat de València.   La modalitat Humanisme Digital premia l'ús de les capacitats digitals de la comunitat universitària de la Universitat de València, en qualsevol de les seues àrees de coneixement. Reconeix a persones o grups que realitzen un ús rellevant, innovador i original de tecnologies habilitadores o capacitats computacionals en el desenvolupament de la seua activitat, siga docent, investigadora o professional, o bé a egressats de la Universitat que apliquen el desenvolupament tecnològic per a dissenyar un nou model de negoci com a part de l'economia digital.   El premi Col·laboració Universitat-Empresa reconeix a empreses o institucions referents en els seus sectors, amb especials vincles de col·laboració amb la Universitat que es traduïsquen en convenis de col·laboració, beques, càtedres d'empresa, cursos de postgrau, pràctiques d'estudiants o ús de titulats de la Universitat, i que destaquen especialment en el seu suport i cooperació amb la Universitat durant un període prolongat de temps, demostrant una trajectòria exemplar i amb notable repercussió social.   Finalment, la modalitat Excel·lència Docent està dirigida a professorat de la Universitat de València, amb la finalitat de reconèixer la seua aposta per la innovació educativa i la seua qualitat docent, entre altres aspectes.  Fins al pròxim 8 d'octubre romandrà obert el termini de presentació de candidatures a les diferents modalitats.  Més d'un centenar d'empreses i persones premiades En les 24 edicions anteriors, el Consell Social ha premiat a més d'un centenar de persones, entitats, empreses i organitzacions que han destacat especialment pel seu treball per a aproximar la Universitat de València al seu entorn cultural, professional, econòmic i social.   «Els nostres premiats són el millor exemple de la implicació de la societat civil valenciana en el progrés de la nostra Comunitat Valenciana a través del coneixement que es genera a la Universitat de València», ha assenyalat la presidenta del Consell Social i de la Fundació ADEIT de la Universitat de València, María Emilia Adán.   En l'acte de lliurament de la 25 edició dels premis, previst per al mes de gener de 2022, es donaran cita els més alts representants de la Universitat, de l'Administració i del món empresarial i social. «Es tracta de la trobada de major importància entre la Universitat, l'Administració i els agents que conformen la societat civil», ha subratllat en aquest sentit la presidenta del Consell Social.  Més informació: https://www.uv.es/consellsocial
La XXIV Mostra art públic / universitat pública, que ha ampliat el nombre de projectes i espais d’exposició en la convocatòria d’enguany, ja va prenent forma. D’entre les 84 propostes rebudes, s’han seleccionat les dotze que contribuiran a transformar l’entorn universitari en un lloc d’intervenció artística obert a la societat i acostar l’art als campus, objectius de la convocatòria. El jurat de la Mostra ha escollit les intervencions artístiques següents: - Redes fantasmas, d’Andrea Siervo i Rossi Aguilar. - STEM obertes, de Joaquín Artime. - Espacios de Comunicación _ Acto de Comunicación n42, de Pablo Bellot. - Futurabilities, d’Azahara Cerezo. - Deslumbramiento, de José Luis Cremades. - Els crits, d’Anaïs Florin. - Exhumación, de Miquel García. - El teléfono roto, de Sara Gurrea. - La CULPABLE. Los comentarios de cada día, de Laura José. - Fantasmagorías, de Sergio Luna. - For eternity (2021), de Suri Kim i Ángel Arias (SUMOK). - Masculinidades disidentes. Una alternativa frente a la violencia de género, de Pep Sales Gabarda. La sostenibilitat ambiental, la memòria històrica, la diversitat sexual i les noves masculinitats són algunes de les temàtiques que aborden els projectes, junt a d’altres com els nous models de comunicació social, l’arqueologia de les noves tecnologies i la influència dels algorismes informàtics en el món actual. El jurat que ha valorat els projectes estava format per Mijo Miquel, professora de Belles Arts de la Universitat Politècnica de València; Jodie Di Napoli, mediadora i comissària d’exposicions; Alba Braza, comissària de la Mostra art públic / universitat pública, i Esther Alba, vicerectora de Cultura i Esport de la Universitat de València. La convocatòria d’enguany ha doblat el nombre de projectes seleccionats, fins a un total de 12 propostes d’artistes, que comptaran amb 2.000 euros cadascuna per a la seua execució  i exhibició. A més, la Mostra enguany tindrà dos punts de trobada amb la comunitat universitària i la societat: el campus de Burjassot i el campus de Blasco Ibáñez. Se celebrarà entre els mesos d’octubre a desembre, sota el comissariat d’Alba Braza, experta en projectes culturals i mediació artística. La Mostra art públic / universitat pública és una iniciativa de la Universitat de València que pretén dinamitzar els espais dels campus de Burjassot i Blasco Ibáñez i transformar l’entorn universitari en un lloc d’intervenció artística obert a la societat. Per això, l'organització selecciona una sèrie de projectes artístics de caràcter efímer que reflexionen sobre l’aproximació de l’art contemporani a la ciència i a les ciències socials i humanes, convertint-les en detonadores d’altres sabers transversals, i que interactuen amb l’espai universitari. És una convocatòria del Vicerectorat d’Ocupació i Programes Formatius, organitzada pel Servei d’Informació i Dinamització de la Universitat de València (Sedi) amb la col·laboració del Vicerectorat de Cultura i Esport de la Universitat de València
Com a part del premi al millor curt en la secció d’universitats i escoles de cinema espanyoles, una distribuïdora professional presentarà aquest curtmetratge per festivals de cinema internacionals durant 9 mesos. “Ara és massa tard. Només un grup petit de científics encara viu a la Terra, en una base aïllada del desastre climàtic que hem provocat. La resta de nosaltres tenim les nostres consciències tancades en ordinadors. Només podem esperar, o tal vegada no”, aquesta és la sinopsi de MyMemories, un curtmetratge amb el qual els estudiants plantegen un futur distòpic amb la intenció de conscienciar sobre la crisi climàtica que vivim.  Segons els seus autors, “la idea de contar una història basada en el futur en ‘MyMemories’ ens va permetre incloure elements de ciència ficció i alguns efectes visuals que desenvolupem amb ajuda dels coneixements del nostre grau”.  Coneixent al director: Nicolás Aranda, un enginyer apassionat per les arts Recentment Nicolás Aranda ha sigut guardonat en el I Concurs Activa Cultura, una iniciativa que pretén promoure les pràctiques culturals i artístiques entre els estudiants de la Universitat de València. Va ser amb ¡Quítate la máscara!, un festival de microteatre  en què participaran estudiants de la Universitat. Amb aquest projecte, Nicolás cerca aconseguir promoure el teatre com a mitjà d’expressió d’idees i donar oportunitat a l’alumnat universitari amb inquietuds artístiques, a més de fomentar la seua creativitat. Nicolás Aranda és un estudiant del grau en Enginyeria Multimèdia a qui apassionen les arts. Ha llançat recentment el seu primer àlbum, Els meus amors passatgers, ha treballat com a guionista i director de curtmetratges, i ha participat com a actor en la gira d’Escena Erasmus (2019) i ho farà aquest estiu en la de 2021. En el futur li agradaria dedicar-se a la seua passió: desenvolupar grans projectes creatius que aporten coses positives a la vida de les persones.
Els projectes guanyadors s’han presentat en un acte celebrat al Paranimf de la Universitat, que ha comptat amb la presència de Maria Vicenta Mestre, rectora de la Universitat de València; Abel Guarinos, director general de l'Institut  Valencià de Cultura; Roberto Simón, director d'Acció Social de la Fundació Per l’Amor a l’Art; Ester Alba, vicerectora de Cultura i Esport de la Universitat de València, Adela Cortijo, directora del Servei de Cultura Universitària; Manuel González, delegat de la rectora per a estudiants, vicedegans i vicedeganes, responsables de centre i l’alumnat premiat. Entre les huit propostes seleccionades, de les 37 que s'han presentat en aquesta primera edició de la convocatòria, hi ha: ‘Quítate la máscara!’, un festival de microteatre presentat per Nicolás Aranda, estudiant del grau en Enginyeria Multimèdia; ‘Parnaso por la Humanidades’, presentació de la revista Parnaso i taula redona amb la intervenció de Nuccio Ordine, un projecte ideat per Carla María Juárez, del grau en Estudis Hispànics, i Blanca Lirio, estudiant del doble grau en Dret i Ciències Polítiques; ‘Imagine un mundo mejor’, una exposició sobre els 50 anys de l’“Imagine” de John Lennon a càrrec de Javier Martínez, doctorand d’Història de l'Art, i Sergio Sanchis, matriculat en el grau en Història de l'Art; ‘Bitácoras téxtiles. Construcción de identidad en tiempos de pandemia’, unes sessions de treball col·laboratiu tèxtil presentat per Ximena Pardo, estudiant de Treball Social; ‘Sive deus, sive dea’, mostra de dansa i arts vives, una iniciativa de Daniel Edwin Valentín, alumne del màster en Gestió Cultural; ‘Atemps – 10i9’, recopilació d'obres artístiques, presentada per Ángela Jurado, estudiant de doctorat en Comunicació i Interculturalitat; ‘Banlieusards’, una exposició fotogràfica d’homenatge a la immigració, presentada per Gevord  Nazaryan, del màster en Patrimoni Cultural; i ‘El muerto es otro’, una instal·lació a La Nau amb l'enregistrament d'un vídeo documental, de Pedro Ruiz Roldán, estudiant del grau en Mestre/a en Educació Primària. En la seua intervenció, la rectora Maria Vicenta Mestre, ha subratllat que “el més important de la Universitat de València són les persones” i mitjançant polítiques culturals com aquestes convocatòries impulsades enguany es pretén “desenvolupar el talent i el potencial de les persones, i especialment d’estudiantes i estudiants de la institució”. També ha volgut agrair les institucions que donen suport a aquestes ajudes que fan possible que la Universitat de València desenvolupe la missió cultural, “una funció més de la Universitat, més enllà de la docent i investigadora, i que esdevé “una dimissió essencial per fer millors persones i enriquir-nos de forma individual i al nostre entorn”. Aquestes convocatòries d'ajudes a projectes artístics han sigut possible gràcies a la col·laboració de l'Institut  Valencià de Cultura, la Fundació Antonia Mir i la Fundació Per Amor a l’Art. Cultura als campus i a la ciutat La Universitat de València, a través del Vicerectorat de Cultura i Esport, va llançar al febrer d'enguany la primera edició d’Activa, unes ajudes per a impulsar les activitats culturals i creatives i visibilitzar la cultura com a eina de projecció social de la institució. Aquesta primera edició s'ha desenvolupat a través de tres convocatòries diferents: Activa Cultura i Activa Música, mitjançant les quals es pretén promoure la realització d'activitats artístiques i musicals per part de la comunitat universitària, i Activa Fest, dirigit a festivals urbans que desenvolupen alguna iniciativa a les instal·lacions de la Universitat. Després de conéixer-se els projectes guanyadors d'aquesta edició, pròximament s’anunciaran els festivals premiats en Activa Fest i es convocaran les ajudes Activa Música. El termini de presentació a la convocatòria Activa Fest ha acabat recentment. Aquesta convocatòria està destinada a finançar projectes que formen part de festivals, certàmens i trobades amb contingut cultural o artístic i en què almenys una activitat s’ha de fer al Centre Cultural La Nau o en algun altre espai de la Universitat de València. L'import total d'aquesta convocatòria ascendeix a 15.000 euros. L'ajuda atorgada a cadascun dels projectes seleccionats no pot superar els 3.000 euros.  L'última iniciativa programada serà Activa Música, una convocatòria d'ajudes dirigida a promoure les activitats musicals gestades al si de la comunitat universitària. A través d'aquesta línia d'ajudes, es distingiran les 10 millors propostes musicals plantejades per l'alumnat, el personal docent i investigador i el personal d'administració i serveis de la Universitat de València per a realitzar una marató musical el mes vinent de juliol al Claustre de la Nau de la Universitat. Es valoraran els referents culturals i patrimonials de la societat valenciana, entre altres temàtiques. L'import total màxim de les ajudes és a 5.000 euros i el de cada projecte musical seleccionat no pot superar els 500 euros. El termini de presentació de sol·licituds per a participar en Activa Música comença a partir de l'endemà de la publicació de l'extracte de la resolució de la convocatòria en el DOGV i acaba als 20 dies hàbils des d'aquesta publicació. El desenvolupament de les activitats culturals aprovades a través d'aquestes convocatòries està subjecta a la normativa sociosanitària vigent a cada moment.
“Per a mi ha estat una gran alegria per diverses raons. El premi porta el nom d’una de les escriptores més originals i fonamentals de la literatura catalana contemporània. A més, molt jove, vaig tenir la satisfacció de llegir-la i conèixer-la personalment. Després el guardó té una gran trajectòria per les obres, les escriptores i els escriptors que l’han guanyat”, ha destacat el professor de la Facultat de Magisteri. “Sovint em pregunten quina relació té ser professor d’educació literària i, al mateix temps, ser escriptor, sempre he pensat que pot ser un ingredient més que em pot ajudar a comunicar i explicar millor la creació, les habilitats i les estructures de metaforització, la interacció existent entre el text, en qualsevol suport, i el receptor, em pot ajudar a explicar la recerca i la construcció de sentit que és, en el fons, la lectura. En la nostra tasca un dels objectius darrers és formar lectors competents, reflexius i crítics. I la creació, m’ajuda o, almenys ho pense, em pot ajudar a aconseguir-ho”, apunta Ballester. L’obra, elegida entre les 55 que s’hi presentaren a aquest concurs promogut pel Consell Comarcal del Pla d’Urgell i dotat amb 3.000 euros, va ser presentada baix el pseudònim de Sofia Corella, una barreja del nom de la seua filla més menuda i el de l’escriptor del segle XV Joan Roís de Corella. L’acte de proclamació del veredicte, en línia, va ser el passat 6 de març i l’obra serà publicada per l’editorial Pagès Editors. Josep Ballester, professor de la Facultat de Magisteri i director del Grup d’Investigació Educació Lectora, Literària, Lingüística, Cultura i Societat (ELCiS), imparteix classes de formació literària als futurs docents, metodologia i investigació de l’educació literària. També és president de la Societat Espanyola de Didàctica de la Llengua i la Literatura (SEDLL). En l’àmbit literari ha rebut altres prestigiosos guardons com ara el Premi de Novel·la Ciutat d’Alzira (2008), el Vicent Andrés Estellés de Poesia dels Octubre (1996) o el Josep Vallverdú d’assaig (2018).
Les tres convocatòries s’han presentat en una roda de premsa celebrada aquest matí, que ha comptat amb la participació de Mª Vicenta Mestre, rectora de la Universitat de València; Ester Alba, vicerectora de Cultura i Esport; Adela Cortijo, directora del Servei de Cultura Universitària; Susana Lloret, vicepresidenta de la Fundació Per Amor a l’Art , i Petra María Pérez, catedràtica emèrita de la Universitat de València i vicepresidenta de la Fundació Antonia Mir. En la seua intervenció, la rectora de la Universitat de València, Mª Vicenta Mestre, ha agraït la col·laboració de les fundacions Antonia Mir i Per Amor a l'Art, i ha destacat que aquestes convocatòries recullen l'esperit de la nova etapa de la política cultural a la Universitat de València, que pivotarà sobre els eixos d'apropar la cultura universitària (UVcultura) als campus, de crear cultura amb les diferents estructures universitàries, i d'estimular el talent de la comunitat universitària, i de la societat en el seu conjunt, obrint noves possibilitats de projecció cultural als espais culturals de la Universitat de València. Per la seua banda, la vicerectora de Cultura i Esport, Ester Alba, ha qualificat aquestes ajudes de “fita important dins del camí de la política cultural universitària”, i ha explicat que s’emmarquen en la creació del nou Servei de Cultura Universitària, fruit de la unió de l’Àrea de Cultura i la d’Extensió Universitària per acomplir la tercera missió de la Universitat de València: la cultural. “La nova política cultural vol establir aliances amb les institucions, fomentar la participació de la comunitat universitària, irradiar la cultura als campus, continuar amb la cultura a La Nau com a centre neuràlgic i realitzar sinergies creatives per donar suport a l’ecosistema cultural valencià”, ha manifestat la vicerectora. La voluntat, d’acord amb la directora del Servei de Cultura Universitària, és que aquestes ajudes es consoliden i es convoquen amb caràcter anual. Des de les fundacions que donen suport a aquestes convocatòries han mostrat la seua satisfacció pel paper que la Universitat de València desenvolupa en el món cultural. “Donem suport a aquesta iniciativa, perquè respon a les dues paraules clau de la Fundació Per Amor a l'Art, que són compartir i sensibilitzar. Ací estem en un projecte per compartir recursos i desenvolupar la sensibilitat a l'art com a mitjà d'expressió i reflexió crítica en la nostra comunitat universitària. Però també perquè confie en aquesta institució i en aquesta col·laboració. S'estableixen col·laboracions entre persones, i les persones amb les quals he treballat en aquesta institució estan compromeses, posen el cor, l'ànima i les mans i així és com triomfa un projecte”, ha indicat Susana Lloret. Les convocatòries al detall  La I edició de la  convocatòria «Activa Cultura» està destinada a l’alumnat de la Universitat de València amb l’objectiu de promoure les pràctiques culturals i artístiques com a mitjà d’expressió i reflexió crítica a través de l’art. Aquestes ajudes, l’import de les quals ascendeix a 16.000 euros (atès que no es poden superar els 2.000 euros per proposta seleccionada) premiarà els millors projectes i iniciatives que provinguen de col·lectius, associacions o a títol personal. Per a això, el jurat seleccionarà 8 projectes (pràctiques artístiques intangibles, net art, performance, videoart, instal·lacions, accions, exposicions, intervencions, lectures dramatitzades, mediació, comissariat estudiantil, etc.) que es presentaran entre el 3 i el 7 de maig al Centre Cultural La Nau. Aquesta convocatòria d’ajudes a projectes artístics ha sigut possible gràcies a la col·laboració de la Fundació Antonia Mir i la Fundació Per Amor a l’Art . A continuació, i aproximadament a finals del mes de març, s’obrirà la I edició de les ajudes «Activa Fest», destinades a finançar projectes que formen part de festivals, certàmens i trobades amb contingut cultural o artístic i dins dels quals se celebre, almenys, una activitat al Centre Cultural La Nau o en algun altre espai de la Universitat de València. L’import total d’aquesta convocatòria ascendeix a 15.000 euros. L’ajuda atorgada a cadascun dels projectes seleccionats no pot superar els 3.000 euros.  L’última  iniciativa és «Activa Música», una convocatòria d’ajudes destinada a promoure les activitats musicals gestades en el si de la comunitat universitària. A través d’aquesta convocatòria se seleccionaran les 10 millors propostes musicals plantejades per l’alumnat, el personal docent i investigador i el personal d’administració i serveis de la Universitat de València per a realitzar una marató musical el proper mes de juliol al claustre de La Nau de la Universitat. S’hi valoraran els referents culturals i patrimonials de la societat valenciana, entre altres temàtiques. L’import total màxim de les ajudes ascendeix a 5.000 euros, atés que no es poden superar els 500 euros per projecte musical seleccionat. El muntant global d’aquestes ajudes ascendeix a 60.000 euros: 36.000 euros (la suma de les tres convocatòries), 20.000 euros del trasllat de les acciones als diferents espais universitaris i 4.000 euros (aproximadament) derivats de les accions de gestió i producció dels programes. Tant «Activa Música» com «Activa Cultura», comptaran amb una línia pressupostària des de l’Àrea d’Extensió Universitària per a traslladar les accions culturals seleccionades als campus. La imatge d’aquestes convocatòries és obra de la dissenyadora i il·lustrador valenciana, Patricia Bolinches. El termini de presentació de sol·licituds per a participar en els diferents concursos s’iniciarà a partir de l’endemà de la publicació de l’extracte de la resolució de la convocatòria en el Diari Oficial de la Generalitat Valenciana (DOGV) i finalitzarà quan hagen transcorregut 20 dies hàbils des d’aquesta publicació. El desenvolupament de les activitats culturals aprovades a través d’aquestes convocatòries està subjecte a la normativa sociosanitària vigent en cada moment.
Com s’ha fet en les darreres edicions d’aquest certamen, estava prevista la celebració d’un acte de lliurament, encara que de dimensions reduïdes pel context sanitari actual. Tanmateix, la complicació de la situació sanitària ha motivat que l’organització acorde l’ajornament de l’acte i, mentrestant, difonga els audiovisuals que les persones guardonades i finalistes havien preparat per parlar de la seua experiència en aquesta iniciativa, que pretén incentivar la creació literària, en les seues diverses manifestacions, entre l’estudiantat universitari. Els guardonats de la 17a edició dels Premis UV d’Escriptura de Creació, com ja es feu públic fa unes setmanes, han estat: Ismael Sempere Mirón, estudiant de Filologia Catalana de la Universitat de València, en la modalitat de Poesia en valencià, pel recull Sem; Iuliana S. Apostu, estudiant d’Estudis Hispànics de la Universitat de València, en Poesia en castellà, amb válgame dios; Alba Martínez Alarcón, estudiant del màster en Comunicació Intercultural i Ensenyament de Llengües de la Universitat Jaume I, en Narrativa breu en valencià, per l’obra El mal de llet; Marc Caballer Galcerá, estudiant d’Estudis Hispànics a la Universitat de València, en Narrativa breu en castellà, per Voz, ruido y silencio; Luis Peset Orts, estudiant del Grau Superior d’Interpretació Textual en l’Escola Superior d’Art Dramàtic de València, guardonat en la modalitat de Teatre, pel seu text Canción de medianoche i, finalment, Lucía Fernández Latorre, estudiant de Belles Arts de la Universitat Politècnica de València, premiada en la modalitat de Guió de curtmetratge per Más allá de Teruel. El jurat també ha designat com a finalistes les obres: Marcida cendra, de Miguel Arche López, en la modalitat de Poesia en valencià; SPQR, de David García Borrero, en Poesia en castellà, i Por un tubo, de David Albero Martínez, en Narrativa breu en castellà. Les publicacions es podran adquirir, des de finals de gener, en els webs d’Edicions 96, que edita les obres premiades de Poesia i Narrativa, i de Publicacions de la Universitat de València, que recull l’obra guardonada de Teatre en la Colección Teatro Siglo XXI, dirigida per Juan Vicente Martínez Luciano. També es poden demanar en qualsevol llibreria.  Als Premis UV d’Escriptura de Creació d’enguany —organitzats pel Servei d’Informació i Dinamització (Sedi) amb la col·laboració de la Facultat de Filologia, Traducció i Comunicació i les Aules de Literatura, d’Arts Escèniques i de Cinema del Vicerectorat de Cultura i Esport—,  s’han presentat 104 originals, dels quals 87 són d’estudiants de la Universitat de València. Cada obra guardonada té una dotació econòmica de 1.000 euros, a més de la publicació en paper. En el cas de la modalitat de Guió de curtmetratge, l’obra no s’edita però es reben 2.000 euros més si es produeix el curt. Els jurats de la 17a edició del certamen han estat formats per Josep Lluís Roig Sala, Miquel Nicolàs Amorós i Alba Fluixà Pelufo, en Poesia en valencià; Luciana Romero Rosa, Núria Girona Fibla i David Moreno Trashumante, en Poesia en castellà; Isabel Canet Ferrer, Carme Gregori Soldevila i  Àfrica Ramírez Olmos, en Narrativa breu en valencià; Elisa Ferrer Molina, Teresa Ferrer Valls i Bárbara Blasco Grau, en Narrativa breu en castellà; Mafalda Bellido Monterde, Núria Vizcarro Boix i Josefa Badia Herrera, en Teatre; i Pau Martínez González, Manuel de la Fuente Soler i Nuria Castellote Herranz, en Guió de curtmetratge.
La Universitat Rovira i Virgili (URV) ha acollit aquest divendres 20 de novembre el lliurament de les Medalles d’Honor 2020 de la Xarxa Vives d’Universitats (XVU). El guardonat i guardonada d’enguany han estat la Dra. Anna Lluch, a proposta de la Universitat de València i de la Jaume I, i el Dr. Joan Viñas, a proposta de la Universitat de Lleida. L’acte ha estat presidit per María José Figueras, presidenta de la XVU i rectora de la Universitat Rovira i Virgili. La Dra. Figueras ha destacat que el “treball incansable per la ciència, la docència, la cultura, la societat, i la defensa de la llengua pròpia” de Lluch i Viñas “és una empremta inesborrable en la història de les nostres comunitats.” L’homenatge a la Dra. Anna Lluch s’ha iniciat amb la lectura de la laudatio que la rectora de la Universitat de València (UV), Dra. Mª Vicente Mestre, ha pronunciat a la guardonada. La rectora de la UV ha descrit la trajectòria de la Dra. Lluch de “brillant i excel·lent. Brillant pels seus rellevants mèrits, excel·lent pels seus magnífics resultats”. “La Dra. Anna Lluch ha combatut des de primera línia una de les malalties que, amb més virulència, ha colpit la nostra societat: el càncer, i especialment el càncer de mama”, ha afegit. La rectora de la UV també ha ressaltat el compromís de la Dra. Lluch amb la llengua, “perquè la nostra és llengua de docència, de ciència, de treball, de família; de passat i de futur”, ha emfasitzat en un discurs en què ha recordat la tradició de la Facultat de Medicina en la Universitat de València, es que es remunta a la fundació de la Universitat en 1499. Pel que fa als nombrosos reconeixements rebuts per la Dra. Lluch, Mestre ha volgut destacar que, “per sobre de tot, hi ha un premi que obté cada dia: la gratitud de les milers de persones que ha tractat, no sols mèdica sinó humanament.” Anna Lluch Hernández (València, 1949) es va graduar per la Facultat de Medicina i Odontologia de la Universitat de València el 1978. Va obtenir el grau de doctora a la mateixa universitat, on també va ser catedràtica de Medicina, perfil en Oncologia, i d’on actualment n’és professora emèrita. La seua trajectòria professional ha estat molt vinculada a l’Hospital Clínic Universitari de València, on ha atès a més de 12.000 pacients de càncer de mama i d’on ha sigut cap del Servei d’Hematologia i Oncologia. També ha col·laborat amb les autoritats sanitàries de la República de Moçambic i ha gaudit d’estades a centres internacionals, com l’Institut de Tumors de Milà o el Centre Oncològic MD Anderson de Houston. Reconeguda com a una de les figures més destacades de l’anomenada “medicina personalitzada en càncer de mama”, les aportacions científiques de la Dra. Lluch han tingut un gran impacte en la recerca de fàrmacs i nous tractaments del càncer de mama i d’ovaris. Fruit de la seua trajectòria, ha rebut nombrosos premis i reconeixements, entre els que destaquen el doctorat ‘honoris causa’ per la Universitat Jaume I de Castelló, l’Alta Distinció de la Generalitat Valenciana al Mèrit Científic, la Medalla del Consell Valencià de Cultura i la Medalla de la Universitat de València. ____ Aquest contingut ha estat adaptat per l’àrea de comunicació institucional del Gabinet de la Rectora de la Universitat de València a partir del contingut creat per la Xarxa Vives d’Universitats.
Els membres del jurat, compost per Rosana Acquaroni, Javier Gm, Puri Mascarell, Raúl Molina, Guillermo Morales i Cristina García Pascual, com a secretaria, van resoldre per unanimitat concedir el XVII Premi de Poesia César Simón a l'obra de Sergio Adillo “atenent la seua qualitat, originalitat i fondària reflexiva. Un poemari rodó, inquiet, modern, orgànic, gens previsible que convida a la imaginació a partir de la fusió de referències cultes i un imaginari contemporani, capaç d'acostar la poesia a un ampli espectre de lectors”. Sergio Adillo és un artista, investigador i pedagog extremeny amb vocació internacional. Doctor en Filologia i Estudis Teatrals per la Universitat Complutense, compagina la seua labor docent amb l’escriptura teatral i la seua carrera com a actor en diverses companyies (Teatro de La Abadía, Nao d’Amores, La Máquina Real, Noctámbulo, Companhia de Almada, Teatro da Cornucópia, Teatro Nacional São João do Porto, Veneziainscena…), i és així mateix la meitat del duo de ‘neofolk queer’ Trending Tipic. ‘La posibilidad de convertir pirañas en peces inofensivos’ és el seu primer poemari. El Vicerectorat de Cultura i Esport, a través de l'Aula de Literatura, convoca aquest guardó a la fi de premiar al millor llibre de poemes, promovent la creació poètica en espanyol i la divulgació de les obres en el context universitari i en la societat en general. César Simón fou un poeta nascut a València en 1932. Es va doctorar en Filosofia i Lletres amb una tesi sobre Juan Gil-Albert i va ser director de l'Institut Lluís Vives de Benetússer, treball que va compaginar durant un temps amb la docència al Departament de  Teoria dels Llenguatges en la Universitat de València. Encara que cronològicament pertany a l'anomenada ‘generació segona de postguerra’, la seua poesia coincideix amb la generació del setanta, dècada en la qual va aparéixer la major part de la seua obra.
La celebració de la gala de lliurament dels cinc guardons ha tingut lloc aquest divendres 23 d'octubre en el Claustre del Centre Cultural La Nau de la Universitat de València. L’acte ha estat presidit per la rectora de la Universitat de València, M.ª Vicenta Mestre, acompanyada pels vicerectors de Cultura de les cinc universitats públiques. . Els Premis a la Creació de les Universitats Públiques Valencianes (PRECREA) han sigut concebuts de forma cooperativa per les diferents seus encarregades de l'educació superior de la Comunitat Valenciana, i s'atorguen per a guardonar la tasca cultural realitzada per persones, col·lectius o institucions com a reconeixement a la seua meritòria labor, a partir de les activitats de creació cultural o trajectòria professional exercida l'any 2019. Un elenc de premis honorífics, diversificats en diverses categories, que han sigut atorgats cadascun d'ells per una universitat diferent. S'han destacat aquelles actuacions de major impacte cultural desenvolupades pel seu creadors, així com a la seua significació quant a l'excel·lència i la innovació de la vida cultural i artística exercida a la Comunitat Valenciana. En aquesta primera edició s'han concedit cinc premis, un per cada categoria i universitat. El Premi Carles Santos d'Arts Escèniques (Universitat de València), candidatura proposada per María Teresa Ibáñez, regidora delegada d’Educació i Acció Cultural de l’Ajuntament de València, ha sigut atorgat a Rosángeles Valls. La seua dilatada trajectòria al capdavant d'Ananda Dansa i les seues nombroses obres, reconegudes per diversos premis i guardons, són clau per a la incorporació de la dansa contemporània en l'escena nacional i internacional. És destacable la seua interpretació de la cultura valenciana i de temes tradicionals amb un llenguatge artístic contemporani, connectant la dansa amb altres disciplines com el teatre o la música.  El Premi Juana Francés d'Arts Plàstiques i Visuals (Universitat Miguel Hernández d'Elx) ha sigut atorgat a la doctora en Belles arts Isabel Tejeda Martín, candidatura presentada per l'Associació Dones en les Arts Visuals (MAV). Comissària, crític d'art, gestora cultural i professora titular de la Facultat de Belles Arts de la Universitat de Múrcia, ha sigut guardonada pel seu compromís amb l'art contemporani i la seua trajectòria professional des de principis dels anys noranta fins a l'actualitat subratllant en ella, un fort sentit ètic i una lectura crítica i política de la història de l'art que ha posat el seu accent a reivindicar l'obra oblidada i menysvalorada de les artistes en l'art modern i contemporani espanyol, amb especial dedicació a les artistes valencianes.  El Premi José M.ª Yturralde de Disseny i Creativitat Tecnològica (Universitat Politècnica de València),  ha sigut atorgat a María José Martínez de Pisón Ramón, per la seua significativa labor de recerca i la seua destacada aportació a la comunitat en l'àmbit de la creativitat i la tecnologia en el panorama nacional. És destacable la seua capacitat per a impulsar a les noves generacions en les pràctiques interdisciplinàries de l'art, la ciència, la tecnologia i la societat des de l'àmbit més crític i analític. Referent per la seua actitud visionària i pionera com una de les fundadores dels primers medialab en l'àmbit artístic universitari espanyol (Laboratori de Luz). El jurat del Premi Isabel-Clara Simó de Creació Literària (Universitat d'Alacant), candidatura proposada per M. Angels Francés Díez, professora titular del Departament de Filologia Catalana (UA), ha sigut atorgat a l'escriptor, antropòleg, sociòleg i hel·lenista Joan F. Mira. Un referent de les lletres catalanes amb més de quaranta llibres publicats que van des de la novel·la en els estudis sociològics, passant per l'assaig, els articles en premsa, la narració curta, la biografia, la traducció i les memòries. Ha rebut un homenatge de la Generalitat de Catalunya, l’IEC, la Institució de les Lletres Catalans i l'Acadèmia Valenciana de la Llengua on se li reconeix com l'humanista valencià més important del segle XX.  El Premi Matilde Salvador de Música (Universitat Jaume I de Castelló), ha sigut atorgat a Diego Ramia i Arasa. Catedràtic de Música durant quasi 30 anys en l'Institut Ribalta de Castelló, ha sigut professor de nombrosos músics de Castelló, entre ells el guitarrista Manuel Babiloni. Gran impulsor del Conservatori Professional de Música de Castelló, director de l'Orquestra Camerata i promotor de qualsevol iniciativa que valore la música i la seua difusió. Per a distingir a les persones o institucions guardonades se suma el treball plàstic realitzat ad hoc pels escultors i investigadors María José Zanón Cuenca i Juan Fco. Martínez Gómez de Albacete, doctors en Belles Arts i professors de l'Àrea d'Escultura de la Facultat de Belles Arts d'Altea i Departament d'Art de la UMH, els qui han donat identitat formal als premis. Per a la creació de l'escultura Palatina, s'ha recorregut a la columna jònica, un símbol de la cultura com a pilar fonamental de la nostra societat. L'estil jònic ha sigut emprat per excel·lència en l'edificació de temples dedicats a deesses com Atenea, divinitat de la civilització, les arts i les ciències. Una deïtat olímpica el culte de la qual va ser molt estés per tot el Mediterrani i que, sent regent de l'artístic, es converteix també en la patrona dels Premis a la Creació PRECREA i en el seu guardó escultòric conceptualitzat en forma de motle. L'edició ha sigut realitzada mitjançant la tècnica tradicional de fosa a l'arena en alumini blavós, que ens remet a la potencialitat de les universitats públiques per a contribuir a la transmissió de coneixement i la conformació d'un teixit cultural amb la societat.
La institució valora així la tasca editorial feta en aquest volum que recull una selecció dels articles publicats pel químic i divulgador Fernando Sapiña en la seua secció sobre ciència i gastronomia en la revista Mètode, també sota el títol de «La ciència a taula». Els premis tenen com a objectiu donar a conèixer el paper de l’edició universitària en la transferència del coneixement en català i el valor i la qualitat de la tasca que desenvolupen les editorials universitàries de la Xarxa Vives. A més, els guardons busquen prestigiar la llengua catalana en l’àmbit universitari, a fi de fomentar-ne i normalitzar-ne l’ús en la difusió del coneixement.  Un llibre per descobrir la cuina i la seua ciència La ciència a taula, a cura de Juli Peretó i editat per Mètode, agrupa 42 articles de Fernando Sapiña sobre els principis físics i químics dels aliments i de les seues elaboracions, tots acompanyats d’una recepta culinària. Aquests textos es poden llegir de manera independent, o bé descobrint els fils subtils entre ells a través de la textura, el color, el sabor, l’olor o les transformacions culinàries dels aliments. En el llibre, a més, queda palesa la vocació divulgadora de Fernando Sapiña, amb uns textos a vessar de referències literàries i experiències quotidianes, d’anècdotes familiars i amicals. Un llibre en definitiva per descobrir la cuina i la seua ciència.  Per a Martí Domínguez, director de Mètode i de la col·lecció de monografies, «aquest premi és un bonic homenatge a la figura de Fernando Sapiña i a la seua tasca divulgativa. El llibre combina molt bé el fons amb la forma i és un magnífic exemple de divulgació on els conceptes científics van acompanyats per una pràctica, en aquest cas, una recepta que el lector pot realitzar. Una obra molt completa». Important és també la col·laboració de l'artista Teresa Tomás en aquesta publicació. En el seu laboratori interdisciplinar Palomita de maíz, Teresa Tomás experimenta en projectes en què la gastronomia s’hibrida amb la seua obra artística. Seues són les imatges de la portada i la contraportada del llibre. Pel que fa al disseny gràfic i la maquetació, va anar a càrrec de José Luis Iniesta. Segona edició i versió en anglès Tal com ja ocorria amb els seus articles per a la revista, el llibre amb els textos de Fernando Sapiña va gaudir d'una gran acollida des que va posar a la venda. Prova d'això és que s'ha hagut de fer una nova edició. A més, l'obra també compta amb una versió en anglès, Science at the table. L'èxit d'aquest treball de la revista Mètode amb la col·laboració de la Unitat de Cultura Científica i de la Innovació de la Universitat de València ha estat possible també gràcies al Centre Cultural La Nau, el Servei de Política Lingüística de la Universitat de València, la Facultat de Química de la Universitat de València, el Departament de Química Inorgànica, l'ICMUV, el Gastrolab-Fernando Sapiña, l'Espai Ciència-IEC, l'Il·lustre Col·legi Oficial de Químics de la Comunitat Valenciana, Genofood i Darwin Bioprospecting Excellence. Els guardons El jurat de la segona edició dels Premis Joan Lluís Vives a l’edició universitària estava format per Jordi Montaña (vicepresident I de la Xarxa Vives d'Universitats), Núria Cadenes (periodista i escriptora), Caterina Mercè Picornell (del Departament de Filologia Catalana i Lingüística General de la Universitat de les Illes Balears) i Joan Santanach (del Departament de Filologia Catalana i Lingüística General de la Universitat de Barcelona). Els premis compten amb quatre categories: millor edició, millor coedició interxarxa, millor llibre de ciències naturals i aplicades, i millor llibre de ciències socials, arts i humanitats. El jurat també ha reconegut en aquesta convocatòria les obres 150 anys de taules periòdiques a la Universitat de Barcelona, de Claudi Mans i Santiago Álvarez (eds.), d’Edicions de la Universitat de Barcelona, amb el Premi a la millor edició; Teatre complet I (1865-1873), de Rossend Arús i Arderiu, amb edició i estudi de Magí Sunyer, i coeditat per Publicacions de la Universitat Rovira i Virgili i Edicions de la Universitat de Barcelona, amb el Premi a la millor coedició interxarxa, i La represa del moviment Freinet (1964-1974), a cura d’Alfred Ramos González i Ferran Zurriaga Agustí, i publicat pel Servei de Comunicació i Publicacions de la Universitat Jaume I, com a Millor llibre de ciències socials, arts i humanitats. Les obres guanyadores, disponibles a la caseta de la Xarxa Vives durant la Setmana del Llibre en Català (mòdul 2), seran presentades en un acte aquest diumenge, 13 de setembre, a les 11.00 hores a l’escenari 1 de la Setmana (Moll de la Fusta, Barcelona). La Xarxa Vives és una institució sense ànim de lucre que representa i coordina l’acció conjunta de 22 universitats en educació superior, cultura i llengua. Lidera serveis per a universitats amb l’objectiu de contribuir al procés de construcció i de desenvolupament econòmic i social d’aquesta regió universitària transfronterera de l’Europa Mediterrània.
El dissenyador valencià va idear aquesta imatge l'any passat amb motiu de la celebració del 520 aniversari de la Universitat de València: 520 de la institució i 20 del Centre Cultural La Nau de la Universitat de València.  El jurat ha valorat el profund sentit de la modernitat del logotip guanyador que representa d'aquesta manera tan actual una institució centenària, la qual cosa permet gaudir del disseny i d'una identitat que els representa perfectament per a totes les àrees d'activitat d'aquest centre cultural universitari. Tot això, des de l'objectiu de ser un logotip únic i diferent de la resta de centres culturals a Europa. El logotip ideat per Boke ha intentat plasmar la varietat d'arts i disciplines, que es donen cita en La Nau de la Universitat, a través d'unes lletres fetes a mà, com l'art, i al mateix temps amb una representació volumètrica per a obtenir més solidesa. Tant Boke Bazán, com el vicerector de Cultura i Esport de la Universitat de València, Antonio Ariño, han expressat la seua gran satisfacció i agraïment mutu per aquest reconeixement internacional que ha aconseguit la proposta. “Aquest premi és tant per al disseny com per a la Universitat, sense una institució amb visió i confiança en els processos creatius no hi ha resultats destacables”, ha assenyalat Boke per a referir-se a La Nau de la Universitat de València, un centre cultural que dóna suport al disseny gràfic i la il·lustració des de diferents àmbits, i molt especialment, a través del seu programa expositiu. Per la seua banda, Ariño subratlla que “des del primer moment, la imatge ens va conquistar i apostem per la integritat de la mateixa”. En l'edició d'enguany han sigut seleccionats un total de 439 treballs de totes les categories de disseny de tot el món, dels quals 88 són d'Europa i 28 procedeixen d'Espanya.
Emergents té la col·laboració de la Regidoria de Joventut de l'Ajuntament de València i està destinat a donar suport a intervencions socioculturals organitzades per entitats o col·lectius que es realitzen al terme municipal de València. Aquestes iniciatives de caràcter social i cultural rebran cadascuna un màxim de 4.000 euros per desenvolupar activitats relacionades amb els àmbits de les arts escèniques, la pedagogia, l’urbanisme i les arts visuals. En aquesta ocasió, i atesa la situació de l'estat d'alarma, la resolució de la concessió dels premis s'ha fet per videoconferència. Les 8 propostes guanyadores destaquen tant per la seua diversitat de activitats com per la seua localització a diferents punts de la ciutat. ‘Valentiae Labyrinthus’ es basa en l'ús de l'scape room educatiu amb la finalitat de promoure la inclusió social i cultural al municipi de València, en concret als barris de Natzaret i Quatre Carreres. Hi ha quatre projectes basats en les arts plàstiques: ‘Sliding Libray’, que es desenvoluparà al barri d'Orriols i que pretén rescatar la memòria documental i oral dels Orriols; ‘Las paredes son la imprenta de los pueblos’, que consisteix a dur a terme una intervenció mural col·lectiva que permeta aprofundir en les relacions espacials amb la perifèria, al barri de la Torre; ‘Critic/Citric’, des de Benicalap, que proposa una intervenció artística en l'entorn urbà amb la utilització del taronger com a element per captar l'atenció; i ‘Sostenibilidad 3F 0.2’, que tracta de la problemàtica ambientalista a través de les arts. En aquesta edició d'Emergents també han sigut premiats projectes relacionats amb l'urbanisme, les ciències socials i la música. Així, ‘Places vives’, que es durà a terme a Ciutat Vella , proposa una jornada d'activitats a les places per reflexionar conjuntament sobre la recuperació de l'espai públic com a espai de convivència veïnal; ‘Grinot’ convida a potenciar  l'horta i el seu entorn, des del barri de Benicalap; i, finalment, ‘El Centro Ocupacional de La Torre Conta al Caribe’ es basa en el desenvolupament d'habilitats musicals a través de la música moderna dirigit a col·lectius amb diversitat funcional, des del barri de la Torre. Els quatre projectes que han aconseguit accèssits sense dotació econòmica són un laboratori de creació i intercanvi generacional “ecopoètic” al barri de la Saïdia, un taller de fanzins contra del racisme i el masclisme al Grau, un projecte fotogràfic a Benicalap, que pretén prevenir la discriminació, la violència i qualsevol símbol d'intolerància, i ‘Crea tu propio país’, una proposta pedagògica que proposa propiciar la integració i la inclusió social de xiquetes i xiquets al barri de Nou Moles. Des del 2016 s'han atorgat 120.000 euros en ajudes a 37 projectes destinats a promoure la inclusió social i cultural a diversos barris de la ciutat de València a través de les arts escèniques, la pedagogia, l'urbanisme i les arts visuals entre col·lectius vulnerables i amb l'objectiu de donar consciència sobre el valor de l'educació cultural per fomentar el canvi. Emergents forma part de La Nau Social, una línia d'actuació del Vicerectorat de Cultura i Esport que inclou diferents programes per fer més accessible la cultura, disminuir les desigualtats per mitjà de la intervenció sociocultural i canalitzar l'impuls cultural espontani.
‘Emergents’ cuenta con la colaboración de la Concejalía de Juventud del Ayuntamiento de Valencia y está destinado a apoyar intervenciones socioculturales organizadas por entidades o colectivos que se realicen en el término municipal de Valencia. Estas iniciativas de carácter social y cultural recibirán cada una como máximo de 4.000 euros para desarrollar actividades relacionadas con los ámbitos de las artes escénicas, pedagogía, urbanismo y/o artes visuales. En esta ocasión, y dada la situación del estado de alarma, la resolución de la concesión de los premios se ha realizado por videoconferencia. Las 8 propuestas ganadoras destacan tanto por su diversidad de actividades como por su localización en distintos puntos de la ciudad. ‘Valentiae Labyrinthus’ se basa en el uso del escape room educativo con el fin de promover la inclusión social y cultural en el municipio de Valencia, en concreto en los barrios de Nazaret i Quatre Carreres. Hay cuatro proyectos basados en las artes plásticas. ‘Sliding Libray’, que se desarrollará en el barrio de Orriols y que pretende rescatar la memoria documental y oral de Els Orriols. ‘Las paredes son la imprenta de los pueblos’ consiste en llevar a cabo una intervención mural colectiva que permita ahondar en las relaciones espaciales con la periferia, en el barrio de La Torre. Mientras ‘Critic/Citric’, desde Benicalap, propone una intervención artística en el entorno urbano utilizando el naranjo como elemento para captar la atención, mientras que ‘Sostenibilidad 3F 0.2’ trata la problemática ambientalista a través de las artes. En esta edición de ‘Emergents’ también han sido premiados proyectos relacionados con el urbanismo, ciencias sociales y música. De esta manera ‘Places Vives’, que se llevará a cabo en Ciutat Vella, propone una jornada de actividades en las plazas para reflexionar conjuntamente sobre la recuperación del espacio público como espacio de convivencia vecinal. ‘Grinot’ invita a potenciar la huerta y su entorno, desde el barrio de Benicalap y, por último, ‘El Centro Ocupacional de La Torre Conta al Caribe’ se basa en el desarrollo de habilidades musicales a través de la música moderna dirigido a colectivos con diversidad funcional, desde el barrio de La Torre. Los cuatro proyectos que han conseguido accésits sin dotación económica son un laboratorio de creación e intercambio generacional “ecopoético” en el barrio de La Saidia, un taller de fanzines contra del racismo y el machismo en El Grao, un proyecto fotográfico en Benicalap que pretende prevenir la discriminación, la violencia y cualquier símbolo de intolerancia y ‘Crea tu propio país’, una propuesta pedagógica que  propone propiciar la integración e inclusión social de niñas y niños  en el barrio de Nou Moles. Desde 2016 se han otorgado 120.000 euros en ayudas a 37 proyectos destinados a promover la inclusión social y cultural en diversos barrios de la ciudad de Valencia a través de las artes escénicas, la pedagogía, el urbanismo y las artes visuales entre colectivos vulnerables y con el objetivo de dar conciencia sobre el valor de la educación cultural para fomentar el cambio. ‘Emergents’ forma parte de Nau Social, una línea de actuación del Vicerrectorado de Cultura y Deporte que incluye diferentes programas para hacer más accesible la cultura, disminuir las desigualdades por medio de la intervención sociocultural y canalizar el impulso cultural espontáneo.
El termini de presentació de sol·licituds es va iniciar el 12 de febrer i va concloure el 10 de març. D’acord amb les bases reguladores de la convocatòria, van poder sol·licitar aquestes ajudes les persones físiques a títol individual de 18 a 35 anys, i entitats o col·lectius en què almenys el 50% dels membres ha de tenir les edats esmentades. Els projectes es van poder realitzar en diferents camps d’actuació: arts plàstiques, arts escèniques, arts visuals, música, fotografia, disseny, literatura i edició, audiovisuals, urbanisme, ciències socials, tecnologia, gastronomia... La informació detallada de la convocatòria i la presentació de les sol·licituds es va realitzar a través d'aquest enllaç.  Des del 2016 s’han atorgat 120.000 euros en ajudes a 37 projectes destinats a promoure la inclusió social i cultural en diversos barris de la ciutat de València a través de les arts escèniques, la pedagogia, l’urbanisme i les arts visuals entre col·lectius vulnerables i amb l’objectiu de donar consciència sobre el valor de l’educació cultural per fomentar el canvi. ‘Emergents’ forma part de Nau Social, una línia d’actuació del Vicerectorat de Cultura i Esport que inclou diferents programes per fer més accessible la cultura, disminuir les desigualtats per mitjà de la intervenció sociocultural i canalitzar l’impuls cultural espontani.
Bibiana Collado, guardonada en anteriors edicions i professora del taller de poesia d’Aula Oberta, va ser la conductora de l’acte de lliurament en què tant els estudiants guardonats com els finalistes compartiren fragments de la seua obra i tingueren paraules per reivindicar les disciplines artístiques com a vehicle d’expressió i salvavides per viure en un món complex. Diverses intervencions, com la de la mateixa Collado, també destacaren el paper de la Universitat com a igualador i promotor d’oportunitats per a totes les persones, independentment dels recursos, així com també la importància d’aquests premis destinats a estudiants i dels tallers que s’organitzen en diverses modalitats sota la marca Aula Oberta d’escriptura creativa. Per finalitzar l’acte de lliurament, la degana de la Facultat de Filologia, Traducció i Comunicació, Amparo Ricós, es va dirigir al públic per recordar la gran quantitat de persones i entitats, tant de la pròpia Universitat com externes, que s’impliquen en aquests premis i que permeten que l’estudiantat universitari tinga una oportunitat de reconeixement als seus esforços creatius. Meme Elizalde, Delegada de la rectora per a l’Estudiantat, també va recalcar els agraïments a totes les parts implicades i als estudiants, protagonistes d’una iniciativa que dóna espai i reconeixement a les seues creacions. La singularitat d’aquest acte de lliurament és que, encara que les obres guanyadores es van donar a conèixer el passat mes de juliol, s’espera a entregar els Premis quan les obres guardonades ja estan editades. Enguany, les modalitats de Poesia i Narrativa han estat publicades per Edicions 96 i la modalitat de Teatre, en la Colección Teatro Siglo XXI. En el cas de Guió de curtmetratge, l’obra guanyadora rebrà 2.000 euros més si es filma el curt abans de desembre de 2020. Cadascuna de les persones vencedores s’enduu, a més, 1.000 euros de premi. En la setzena edició, els Premis Universitat de València d’Escriptura de Creació han guardonat Carles Llopis, estudiant de Sociologia, en la modalitat de Poesia en valencià per Simetria imperfecta; María Wieden, estudiant del grau en Traducció i Mediació Interlingüística, en Poesia en castellà, per l’obra Casi azul; J. Àngel Cano, estudiant del programa de doctorat en Llengües, Literatures i Cultures, en Narrativa en valencià, per De quan fórem estrelles i coets; Fátima Mañas, estudiant d’Estudis Hispànics, en Narrativa en castellà, per requilorio; Alexandre Tomás, estudiant de Ciències Polítiques i de l’Administració Pública, en Teatre, per De Vino y Sefué. Reflejo de un universo no tan paralelo, i Sergio Iván Martínez, estudiant del Màster en Drets Humans, Pau i Desenvolupament Sostenible, en Guió de curtmetratge, per El Alto. Han estat finalistes Antonio García, amb (In)visibles, en Poesia en valencià; José Marí-Olano, per Los vivientes, en Poesia en castellà; Marina Pellín, per El carrer dels morts, en Narrativa en valencià; Raúl Ferrer, amb Dos sillas azules, en Narrativa en castellà; Aina Torres, amb Reixes, en la modalitat de Teatre, i Carlos Vilanova i Sara Furió, per Lluna, en Guió de curtmetratge. Els jurats que han hagut d’escollir les millors obres han estat formats per Josep Ballester, Josep Porcar i Susanna Lliberós, en Poesia en valencià; Juan Carlos Zapater, Laura Rambla i José Antonio Calañas, en Poesia en castellà; Núria Cadenes, Carles Cortés i Ferran García-Oliver, en Narrativa en valencià; Enrique Parra i Elga Reátegui, en Narrativa en castellà; Paula Llorens, Guadalupe Sáez i Ignacio Ramos-Suay, en Teatre; Alicia Puig, Juan Miguel Company i Mª Alejandra Mora, en Guió de curtmetratge. Al certamen s’han presentat 180 obres, de les quals 162 són treballs d’estudiants de la Universitat de València. Es manté, per tant, un notable índex de participació en uns premis que serveixen per promoure la creació literària entre l’estudiantat de les universitats valencianes i que els ofereix primeres oportunitats de veure publicada de manera professional la seua obra.
La seua autora, Vera Moreno (Madrid, 1972), fins ara ha rebut diversos premis --Voces Nuevas, de la Editorial Torremozas (2013); Palabras de Otoño, de la Regidoria d’Igualtat de Fuenlabrada (2015) o Premio de Cuento de la UAM (2017)-- i ha sigut inclosa en diverses antologies (com Erotizhadas, La alquimia de la sal o La cultura es de todos los tamaños). Destaca el seu doble poemari, publicat en l'editorial madrilenya Amargord, que porta per títol La naranja entera, il·lustrat per l'artista visual Carmen Sevilla. El jurat ha considerat que el poemari de Vera Moreno és una proposta viva, un text que es compon de múltiples veus que parlen de formes diferents i exploren les maneres de dir: rutina, precarietat, hospital. Unes formes que estan sempre travessades per l'exploració incansable i la ironia com a eina. Resulta especialment interessant observar com, en realitat, el text està pensat per completar-se en la seua oralitat. És un poemari original i necessari, una mostra de veus que observen cada detall de la realitat per extraure una crítica social del nostre present.
Els Premis Manuel Castillo compleixen enguany la seua desena edició. Estan concebuts amb la finalitat de potenciar i incentivar que els resultats de la recerca tinguen relació directa amb la cooperació al desenvolupament, aportant coneixements, revelant capacitats o denunciant agressions als drets humans i al desenvolupament humà i sostenible. Així, volen reconéixer i difondre els resultats de major interés per a la societat espanyola, i en especial la valenciana, sobre cooperació internacional, la pau i la seua contribució al desenvolupament humà i sostenible dels pobles del món. Els treballs s’han d'haver realitzat durant l'any 2018, en qualsevol de les llengües oficials de la Comunitat Valenciana o en qualsevol altre idioma. En aquest darrer cas, és obligatòria la presentació d'una traducció jurada del treball. S’han establit quatre categories: Monografia universitària de recerca publicada; Monografia universitària de recerca no publicada; Reportatge periodístic emés; i Iniciatives ‘Lluís Vives’ de cooperació al desenvolupament de la Universitat de València. Llicenciat en Filosofia i Lletres, Manuel Castillo va ser un destacat docent i filantrop que va donar suport a obres socials tan destacades com el Reformatori de Joves de Godella, l’Associació Valenciana de la Caritat o diversos asils d’ancians. A més, va promoure nombroses iniciatives editorials i periodístiques a València, on va arribar en 1919, sent col·laborador d’El Mercantil Valenciano i La Voz Valenciana. En finalitzar la guerra civil espanyola, es va exiliar amb la seua dona i els seus fills a Toulouse (França) i posteriorment a Mèxic. Allí va desplegar un important quefer cultural amb la comunitat d’exiliats republicans valencians.
Reconéixer les millors pràctiques de col·laboració entre l’àmbit universitari i l’empresarial. Aquest és el principal objectiu amb el qual el Consell Social de la Universitat de València convoca, un any més, una nova edició dels Premis Universitat-Societat.En la vint-i-quatre edició, que tindrà que se celebrarà el pròxim 2020, es concediran els següents reconeixements: - Premi del Consell Social de la Universitat de València a l’impacte social, amb tres categories: investigació i impacte social -dirigida a reconéixer accions i projectes d’I+D de grups o equips de la Universitat-; projectes i activitats amb impacte social desenvolupats per l’alumnat i desenvolupats pel PAS de la Universitat. En la primera i tercera modalitat tindran caràcter honorífic mentre que en la segona el primer consistirà en una ajuda per a abonar el preu públic del curs de Postgrau Propi. -Mecenatge Empresarial, dirigit a reconéixer a empreses amb vincles de col·laboració amb la Universitat de València referents en els seus sectors. Aquest reconeixement tindrà, també, un caràcter honorífic. -Accions humanitàries o solidàries d’organitzacions socials, destinat a organitzacions socials, fundacions i entitats sense ànim de lucre en les quals participen personal de la comunitat universitària de la Universitat de València.  -Alumni Plus, adreçat a reconèixer l’excel·lència professional, acadèmica o empresarial d’antics i antigues alumnes de la Universitat de València, amb una trajectòria contrastada que demostre una aportació exemplar i especialment rellevant al progrés de la societat.  -Excel·lència docent, en reconeixement a la professionalitat dels docents vinculats a l’entitat educativa. Les bases d’aquesta convocatòria estan obertes fins al pròxim 13 de gener de 2020. Pots consultar les bases en la web del Consell Social de la Universitat de València.
La segona posició ha sigut per al projecte ‘Finestra inclusiva’, una intervenció socioeducativa que usa el circ com a eina de treball per al desenvolupament personal de joves i persones en situació de vulnerabilitat social. El projecte, que ha sigut distingit amb 2.000 euros, està impulsat per l’associació La Finestra Nou Circ i treballa directament l’autoestima, l’autonomia i la integració a través d’un enfocament molt divertit. L’equip és dirigit pel gestor cultural i llicenciat en Administració i Direcció d’Empreses, Antropologia Social i Cultural i Humanitats, César García, i està integrat per professionals de diferents disciplines. La tercera posició l’ha aconseguida el projecte ‘Trobades perifèriques per a la cultura’, una iniciativa coordinada per Jeff Alberghi, que ha permés desenvolupar activitats interculturals al poble d’Almedíxer (Castelló) amb la col·laboració de la cooperativa Canopia. Aquest projecte, dotat a través d’aquesta convocatòria amb 1.000 euros, ha pretés trencar l’aïllament dels agents de la cultura, educació i innovació social en entorns rurals.  La Universitat de València i la Direcció General de Cultura i Patrimoni han emprés al llarg d’aquest curs la primera edició de la trobada ‘Un País de cultures’, una iniciativa que al llarg de tres jornades ha servit per a analitzar els temes emergents que nodreixen la realitat de la gestió cultural. L’edició d’enguany ha conclós amb una jornada en què s’han premiat les millors iniciatives que han tractat a través de la cultura la bretxa cada vegada més creixent entre les societats rurals i urbanes, la dicotomia que hi ha entre diferents grups i les múltiples problemàtiques abordades des de la perspectiva de gènere.  El jurat d’aquesta primera edició ha estat integrat per Antonio Ariño, vicerector de Cultura i Esport; Antonio Bravo, subdirector general de Cultura i Patrimoni; José María Bullón, president de l’Associació de Gestores i Gestors Culturals del País Valencià; Lola Fernández, presidenta d’EAPNCV i representant de la Fundació Secretariat Gitano Comunitat Valenciana; Lola López, assessora del CEFIRE Educació Inclusiva, i Albert Moncusí, degà de la Facultat de Ciències Socials de la Universitat de València.
La rectora de la Universitat de València, M. Vicenta Mestre, i el president de la Càtedra de Cultura Empresarial, Carlos Pascual de Miguel, van ser els encarregats de lliurar els premis de les diferents categories de PIMe3UV, el programa en el qual estudiants de la Universitat de València han aprés a desenvolupar la seua idea de negoci i podran completar la seua formació en el campus internacional “Entrepreneurship and Innovation in Europe: A Berkeley Startup Bootcamp”, que se celebrarà en Torí entre el 7 i el 26 de juliol. En l’acte també es va fer entrega d’un diploma al professorat i a l’equip de mentoring que ha fet possible que el programa s’haja completat amb èxit. Els projectes guanyadors han sigut els següents: El lliurament de premis va tindre lloc el dia 10 de juny en la Sala de Reunions de les Dependències Rectorals de l’edifici de Rectorat de la UV, i comptà a més amb la presencia de M. Adela Valero, Vicerectora d’Ocupació i Programes Formatius, i Encarna Mazón, Directora de la Càtedra de Cultura Empresarial.
Titulat ‘Programa universitari de formació per a l’ús de joves amb discapacitat intel·lectual-UNINCLUV’, el curs s’ha clausurat aquest divendres, 25 de maig, amb la presència de la rectora de la Universitat de València, Maria Vicenta Mestre, a qui han acompanyat la directora de Programes amb Universitats i Promoció del Talent Jove de Fundación ONCE, Isabel Martínez, i la professora i codirectora d’UNINCLUV, Vicenta Ávila. En l’acte també han intervingut una representació de l’alumnat i de les famílies. “Aquest acte és un reconeixement al treball ben fet per professors i estudiants, a aquells que heu vingut a la Universitat de València per a formar-vos. És per a aquesta universitat un orgull poder donar-vos suport en aquest procés de formació i inclusió, un compromís social que adquirírem fa molts anys i pel qual continuarem treballant”, ha assenyalat la rectora. L’objectiu d’UNINCLUV ha sigut potenciar en els alumnes el desenvolupament d’habilitats necessàries per a incrementar les seues possibilitats d’inserció laboral en el context de l’ocupació amb suport i facilitar-los experiències inclusives dins de la comunitat universitària. “Som els primers estudiants amb discapacitat intel·lectual que hem realitzat un curs a la Universitat de València i això no ens ho llevarà ningú”, han manifestat Carla i Iván en representació del grup d’estudiants. Les famílies, per la seua banda, han destacat la importància d’aquesta estratègia formativa per a fer sentir als xics i les xiques “un universitari més”, “una experiència que els ha ajudat a ser independents i responsables” i, en definitiva, “una oportunitat per a la seua inclusió en el món laboral”. Així mateix, s’han referit a la necessitat de treballar en el sistema educatiu per a acabar amb els obstacles a través d’iniciatives i accions com el programa de Fundación ONCE i la participació de la Universitat de València. “Coses com aquesta són les que faran canviar el món”, han afirmat. El títol és un dels posats en marxa per diverses universitats espanyoles dins del programa ‘Unidiversidad’, que pretén millorar la formació i l’accés a l’ús dels joves amb discapacitat intel·lectual, que representen un 40% de tota la joventut amb discapacitat i que tenen majors dificultats a l’hora de trobar treball. El programa es proposa també donar a aquest col·lectiu l’oportunitat de viure l’ambient universitari. En la seua intervenció, la directora de Programes amb Universitats i Promoció del Talent Jove de Fundación ONCE ha agraït la “implicació activa” de la Universitat de València en UNINCLUV i ha destacat la labor “extraordinària” de la institució acadèmica. “Estem en la universitat més inclusiva d’Espanya”, ha afegit. En aquest sentit, la professora Vicenta Ávila ha subratllat que la Universitat de València, a través de la Unitat per a la Integració de Persones amb Discapacitat, inscrita en la Fundació General d’aquesta institució, és la universitat espanyola de règim presencial amb major nombre d’estudiants amb discapacitat: cada any compta amb més de mil matriculats. En el curs han col·laborat l’Institut Valencià d’Atenció Sociosanitària (IVASS), Plena Inclusió Comunitat Valenciana, Fundació Asindown i l’Associació valenciana d’ajuda a la paràlisi cerebral (AVAPACE). En ell, els estudiants han comptat amb el suport de l’equip de la Unitat per a la Integració de Persones amb Discapacitat de la Universitat de València, que dirigeix Celeste Asensi amb el suport del gerent de la Fundació General, Cristóbal Suria, i han realitzat pràctiques en dependències de la Fundació Lluís Alcanyís de la Universitat de València i de la pròpia universitat, Plena Inclusió Comunitat Valenciana, AVAPACE, IVASS i ISS Facility Services S.A. Des de la Universitat de València han participat en el programa, a més, el Servei d’Educació Física i Esports a través de la seua secció d’esport inclusiu, el Servei de Biblioteques i Documentació, la Facultat de Psicologia i unes altres fundacions.
Segons els diccionaris, inspirar-se és sentir-se motivat per algú o alguna cosa per al desenvolupament de la pròpia creació. També l’estímul o lucidesa sobtada que sentim i ens afavoreix la creativitat, la cerca de solucions a un problema, la concepció d’idees per a començar un projecte. Una espurna amb la qual començaria tot i després de la qual ja no es pot parar fins treure el que tenim a dins, allò que volem mostrar, contar o expressar. Cercar eixa espurna al Jardí Botànic de la Universitat de València és el que proposa el certamen (Ins)Pirats pel Botànic que arriba a la quarta edició consolidat com una cita per a amants de la naturalesa, l’art i l’escriptura. La jornada creativa tindrà lloc el 15 de juny i les inscripcions per participar, que són gratuïtes, es poden efectuar fins al 13 de juny a les 14 h. El concurs compta amb dues modalitats: pintura i narrativa. En pintura, la temàtica estarà centrada en el Jardí Botànic de la UV, serà vàlid qualsevol aspecte relacionat (arbrat, paisatge, passejos, racons, vistes...) i la tècnica és lliure. Pel que fa a la modalitat de narrativa, a més de girar al voltant del Botànic, el dia del concurs es faran públiques tres paraules que hauran de ser incloses en els relats. Les i els concursants tindran al seu abast una zona de biblioteca per a consultar llibres relacionats amb el Jardí i la botànica i també assistiran a una breu xarrada per a conèixer la història i les col·leccions que alberga aquest museu dedicat al món vegetal. El mateix dia del concurs, al final de la jornada, un jurat constituït a l’efecte decidirà les obres guanyadores, que s’enduran un premi en metàl·lic i diploma. La dotació total dels premis supera els 1.700 euros. A més, amb una selecció de totes les obres participants està prevista la realització d’una exposició que acollirà una de les sales del Botànic durant l’estiu.   Cursos per a deixar-se inspirar El concurs (Ins)Pirats pel Botànic arriba precedit de tres tallers que enllacen el món de les plantes i el de la creativitat, des de diferents disciplines. Així, dissabte 25 de maig comença el Taller artístic infantil Dibuixar i pintar amb Manuel Sáez, en què els més menuts es convertiran en artistes i comissaris d’una exposició efímera amb els seus propis treballs. També serà la primera sessió de Il·lustra botànica, un taller d’il·lustració botànica amb aquarel·la, i el proper 1 de juny tindrà lloc Plantes en el fang, de transferència d’elements botànics sobre ceràmica.   Bases i inscripcions: http://links.uv.es/3SwpXF7
La creació d'un suport per a unificar el pagament del transport urbà és la idea que ha resultat guanyadora en MOTIVEM 2019, una iniciativa organitzada per la Universitat de València, a través d'ADEIT, i en col·laboració amb ‘la Caixa’ i la Generalitat Valenciana. El projecte guanyador, dotat amb 2.000 euros de premi, ha estat coordinat per la professora María Alcantud, del Departament de Didàctica de la Llengua de la Facultat de Magisteri de la Universitat de València i ha sigut desenvolupat per estudiants de la Facultat de Filologia, Traducció i Comunicació i la Facultat de Magisteri. La idea guanyadora planteja el desenvolupament d'un xip adhesiu connectat a una app que centralitza tots els títols de transport urbà en una única targeta NTFS. Un 11% més de participació respecte a la seua edició anterior En la convocatòria 2019 han participat un 11 per cent més d'equips que l'any anterior. En concret, han sigut 168 -enfront de les 151 de 2018- les idees que han competit en aquesta edició de MOTIVEM. Unes idees generades conjuntament per 645 estudiants de la Universitat i pel professorat, 128 docents, que s'ha encarregat de coordinar els equips, dels tres campus de la Universitat. Equips dels 18 centres de la Universitat En aquesta edició de MOTIVEM han participat estudiants dels 18 centres de la Universitat de València. Psicologia, Economia, Enginyeria, Biologia, Magisteri i Dret són els centres que han presentat un major nombre d'idees. A més del primer premi MOTIVEM, dotat amb 2.000 euros, durant l'acte de lliurament, s'han lliurat 14 accèssits, de 1.000 euros cadascun. La creativitat, la coherència de la idea, el fet que servisca per a cobrir una necessitat social, la qualitat de la presentació i la interdisciplinarietat dels membres de l'equip han sigut els cinc criteris que han servit per a valorar i seleccionar les idees guanyadores. El PDI, element clau La rectora de la Universitat de València, Mª Vicenta Mestre, s'ha mostrat molt satisfeta, especialment, per l'increment de la participació de dones  en MOTIVEM i ha agraït la implicació dels equips d'estudiants i del professorat, que els han ajudat i motivat en el desenvolupament de la seua idea, «element fonamental per a la innovació», ha assenyalat. A més, ha remarcat que «aquests enfocaments aplicats condueixen a projectes cada vegada més innovadors i que afavoreixen la transferència de coneixement entre la universitat els teixits productius». Així mateix, la rectora ha subratllat la important labor del professorat universitari per a formar en competències transversals i despertar la creativitat dels estudiants, objectiu principal del programa MOTIVEM. En aquest mateix sentit s'han expressat durant l'acte de lliurament de premis MOTIVEM 2019 el president de la Fundació ADEIT, Juan Manuel Pérez Mira; el director general de Política Lingüística de la Generalitat Valenciana, Rubén Trenzano; i el director general d'Economia de la Generalitat Valenciana, Francisco Álvarez. L'acte també ha comptat amb la participación de la presidenta del Consell Social de la Universitat de València, Mª Emilia Adán, qui ha destacat la importància de fer equip. «Emprendre no pot dur-se a terme en solitari», ha subratllat. Finalment, Rocío García Peinado, directora de la Banca Institucional València-Castelló de Caixabank, en representació de l'Obra Social La Caixa, entitat que recolza el programa, ha avançat que seguiran recolzant als joves emprenedors en aquest tipus d'iniciatives.
Aquest reconeixement s’atorga a persones o col·lectius que s’hagen distingit per la seua trajectòria cívica, democràtica i de compromís amb la cultura i la llengua valencianes. La comissió organitzadora i jurat del premi està format per la Universitat de València, la Universitat Jaume I, persones que van mantenir estreta relació amb Vicent Ventura, CCOO, STEPV, UGT, la Unió de Llauradors i Ramaders i la Unió de Periodistes Valencians. Josep L. Pitarch  Josep L. Pitarch fa més de cinquanta anys que imparteix català als centres de batxillerat i a la Universitat de València, i ha  treballat en diverses entitats com a promotor d’activitats en defensa de l’ensenyament i l’ús del valencià, com és el cas de l’Institut de Ciències de l’Educació de la Universitat de València, que dirigia Manuel Sanchis Guarner i on va organitzar cursos destinats a la preparació dels docents dels centres escolars. Entre altres càrrecs, també va ser director de les campanyes Carles Salvador (I-IX) de la Fundació Ausiàs March, així com secretari territorial del II Congrés Internacional de la Llengua catalana i membre de l’equip rectoral de la Universitat Catalana d’Estiu, de Prada. Va coordinar les Trobades amb la Ciència de la Comissió Interdepartamental de Recerca i Innovació Tecnològica, de la Generalitat de Catalunya i va ser-ne el responsable de la promoció a la Comunitat Valenciana. De tot el seu currículum acadèmic, Pitarch destaca per haver estat encarregat de la implantació de l’ensenyament del valencià als centres escolars, mitjançant el Pla experimental per a l’ensenyament de la llengua (1978-79), durant la seua prefectura en el Gabinet Tècnic per a la Normalització i Foment del Valencià de la Conselleria d’Educació en l’etapa preautonòmica. Ha publicat més de dos centenars d’articles sobre temes polítics relacionats amb la llengua, la lluita per la difusió i el manteniment del Pla experimental en diversos diaris i revistes com ara L’Espill, Noticias al Día, Valencia Semanal, Saó. A més, té més de 8.000 mots encreuats impresos en publicacions com Cartelera Turia o Diario de Valencia i actualment en Levante-EMV, que va iniciar en 1979 a Valencia Semanal. La Lluna  L’escola infantil La Lluna naix en 1993 gràcies a les inquietuds de cinc dones, que s’agrupen en una cooperativa de treball associat amb l’objectiu d’oferir una educació integral en valencià durant els primers anys de vida i conscienciar la societat sobre la importància d’aquesta etapa educativa per al desenvolupament dels infants. L’escola és el primer centre d’educació infantil 0-3 anys d’ensenyament en valencià reconegut per la Conselleria d’Educació de la Comunitat Valenciana i des de 2009, gestiona i porta avant el projecte educatiu del centre d’educació infantil La Lluna-UJI, que va eixir a concurs públic aquest mateix any. Al llarg dels seus 25 anys de trajectòria, La Lluna ha rebut diversos guardons per la seua tasca en l’àmbit educatiu. Entre els premis atorgats a l’escola, destaca el Premi Sambori 2016 i 2018, sobre literatura en valencià, i el Senyera Jaume I en 1999.
La convocatòria està adreçada a artistes visuals, sense límit d’edat, que presenten una obra site specific per al campus de Burjassot amb el propòsit d’establir un diàleg entre l’art i la ciència i combinar-los tots dos. La finalitat de la Mostra és reflexionar sobre aquesta relació i propiciar la col·laboració entre la comunitat universitària del campus i els diferents projectes artístics. La Mostra està comissariada per Alba Braza, experta en projectes culturals i mediació artística, que formarà part del jurat juntament amb Pepa L. Poquet, artista visual i professora de la Universitat Politècnica de València; Juan Guardiola, director del CDAN (Centro de Arte y Naturaleza de la Fundación Beulas d’Osca) i Ma. Teresa Ibáñez, tècnica de la Fundació General de la Universitat de València. Les sis obres premiades rebran una dotació de 2.000 € cadascuna per a poder dur-les a terme i integraran una exposició que s’inaugurarà al mes d’octubre. A més a més, amb les reproduccions fotogràfiques de les intervencions exposades, la Universitat elaborarà un catàleg. La Universitat de València organitza aquesta mostra mitjançant el Servei d’Informació i Dinamització (Sedi) i amb la col·laboració del vicerectorat de Cultura i Esport. Les propostes es podran presentar fins a les 14:00 del 25 d’abril de 2019 amb una sol·licitud individual o col·lectiva a través d’Entreu (Entorn de tramitació electrònica de la Universitat).
Parlem d’art arriba a la cinquena edició eixamplant el seu camp d’acció per fer-lo extensiu a qualsevol tipus de reflexió artística i així donar cabuda al major nombre possible de disciplines i iniciatives. La idea que subjau al projecte és promoure activitats de divulgació i anàlisi sobre cultura contemporània alhora que els estudiants de la Universitat experimenten de primera mà com s’organitza un esdeveniment; des de la concepció de la idea, el pressupost, la gestió de l’espai, la difusió de l’acte i la seua realització, tots els passos que s’han de tenir en compte i que el fan possible. Un aprenentatge doble: l’experiència més intel·lectual d’una banda i la gestió i organització d’un esdeveniment de l’altra. Poden participar els estudiants matriculats en la Universitat de València durant el curs acadèmic 2018/2019 en qualsevol dels ensenyaments oficials de grau, màster o doctorat. Les propostes presentades han de consistir en conferències, debats, xerrades, ponències, taules redones, seminaris o qualsevol altre format que s’adeqüe a l’objecte de la convocatòria. Els projectes seleccionats es faran en les instal·lacions i edificis de la Universitat de València i cadascun dels treballs seleccionats podrà obtenir una dotació màxima de 1.000 euros. Parlem d’art és una acció promoguda pel Servei d’Informació i Dinamització (Sedi). El termini per a presentar les sol·licituds finalitzarà a les 14:00 del 6 de maig de 2019 i les activitats seleccionades es desenvoluparan al llarg del trimestre d’octubre a desembre del mateix any.
El termini de presentació de sol·licituds s’inicia el 8 de febrer i conclourà el 7 de març. D’acord amb les bases reguladores de la convocatòria, poden sol·licitar aquestes ajudes les persones físiques a títol individual de 18 a 35 anys, i entitats o col·lectius en què almenys el 50% dels membres ha de tenir les edats esmentades. Els projectes poden realitzar en diferents camps d’actuació: arts plàstiques, arts escèniques, arts visuals, música, fotografia, disseny, literatura i edició, audiovisuals, urbanisme, ciències socials, tecnologia, gastronomia... La informació detallada de la convocatòria i la presentació de les sol·licituds es realitza a través de la pàgina web (fes click ací).  Des del 2016 s’han atorgat 75.500 euros en ajudes a 26 projectes destinats a promoure la inclusió social i cultural en diversos barris de la ciutat de València a través de les arts escèniques, la pedagogia, l’urbanisme i les arts visuals entre col·lectius vulnerables i amb l’objectiu de donar consciència sobre el valor de l’educació cultural per fomentar el canvi. ‘Emergents’ forma part de Nau Social, una línia d’actuació del Vicerectorat de Cultura i Esport que inclou diferents programes per fer més accessible la cultura, disminuir les desigualtats per mitjà de la intervenció sociocultural i canalitzar l’impuls cultural espontani.
Iacobi primi instrumenta in archivo Sedis Valentinae asservata, amb un estudi preliminar de Francisco Gimeno Blay, és una edició crítica acurada dels documents originals expedits per la cancelleria del rei Jaume I que beneficiaven l’Església metropolitana de València, a cura d’un equip d’investigació integrat pel professorat de l’àrea de coneixement de Ciències i Tècniques Historiogràfiques de la Universitat de València. Tots els documents s’han conservat, des del segle XIII, a l’arxiu de la Catedral de València. L’estudi de Gimeno Blay analitza el procediment seguit en l’elaboració cancelleresca d’aquests documents i la seua transmissió al llarg del període medieval. S’hi inclouen, a més, les reproduccions facsímils dels pergamins originals i els segells que contribuïren a donar-los credibilitat i autenticitat. El jurat ha considerat “el monumental treball d’edició i la qualitat de la solució material de l’obra”. 170 obres es presentaven en aquesta ocasió als XXI Premis Nacionals d’Edició Universitària que es reparteixen en onze categories. De fet, és l’edició que més candidatures als premis ha tingut. El jurat estava integrat per Juan Manuel Bonet Planes, director de l’Institut Cervantes; Carmen Rodríguez Santos, col·laboradora del suplement cultural ABC Cultural; Nuria Azancot, cap de redacció d’El Cultural d’El Mundo; Iker Seisdedos, redactor cap de Cultura i Babelia d’El País; Pampa García Molina, coordinadora i redactora cap del Servei d’Informació i Notícies Científiques (SINC); i Winston Manrique Sabogal, director de WMagazín. Pedro Rújula, director de Premsa de la Universitat de Saragossa, actuava com a secretari. Les obres premiades en la resta de categories han estat: La modernidad elusiva, del Consell Superior d’Investigacions Científiques, millor monografia en Art i Humanitats; Mies van der Rohe en Barcelona, de la Universitat de Sevilla, millor monografia en Ciències, Enginyeria i Arquitectura; El practicante, del Consell Superior d’Investigacions Científiques, millor monografia en Ciències de la Salut; Miguel de Unamuno. Epistolario I (1880-1899), de la Universitat de Salamanca, millor monografia en Ciències Jurídiques i Socials; Poesía Pierre Ronsard, de la Universitat de Còrdova, millor traducció; Curso de portugués Nivel C1, de la UNED, millor edició digital i multimèdia; Periodismo activo, de la Universitat de Barcelona, millor col·lecció; Pintura barroca vallisoletana, de la Universitat de Sevilla i la Universitat de Valladolid, millor coedició interuniversitària; Obra periodística de Leopoldo Alas Argüello, de la Universitat d’Oviedo, millor coedició amb una editorial privada; i Las plantas de la Alhambra, del Patronat de l’Alhambra i el Generalife, millor obra de divulgació científica. Les obres guanyadores i la resta de candidatures estaran exposades al públic a l’espai UNE de la Llibreria del BOE (Trafalgar 27, Madrid) fins al 26 de juliol.
La Universitat de València reconeix amb la seua Medalla el Sr. José Sanchis Sinisterra, nascut a València l'any 1940, llicenciat en Filosofia i Lletres per la Universitat de València, director del Teatro Español Universitario i, posteriorment, del Grupo de Estudios Dramáticos, així com creador de l'Aula de Teatre i el Seminari de Teatre de la Universitat de València, concebent integralment l'activitat dramàtica com una combinació de recerca, formació i representació des d'una vinculació al teatre crític i experimental. Professor ajudant de la Universitat de València entre els anys 1962 i 1967, continuà la seua vessant docent a centres d'ensenyament mitjà i, posteriorment, a l'Institut de Teatre de Barcelona. La seua activitat docent en l'àmbit del teatre la va combinar amb una intensa activitat en l'impuls del teatre experimental. La creació del Teatro Fronterizo a Barcelona, l’impuls de l’Associació Independent de Teatres Independents, l’establiment de la Sala Beckett, l’obertura del Nuevo Teatro Fronterizo, són part d’una vida vinculada a les arts escèniques. La Universitat de València reconeix un dramaturg i director teatral format a la institució que ha rebut nombrosos guardons, com ara el Premi Nacional de Teatre, el Premi Federico Garcia Lorca, el Premi Nacional de Literatura Dramàtica i també el Premi Max d’Honor.
Emergents, programa amb el qual col·labora la Regidora de Joventut de l’Ajuntament de València, està destinat a donar suport a intervencions socioculturals organitzades per entitats o col·lectius en el terme municipal de València. Aquestes iniciatives de caràcter social i cultural rebran cadascuna un màxim de quatre mil euros per realitzar activitats en els àmbits de les arts escèniques, la pedagogia, l’urbanisme i les arts visuals. L’acte ha estat presidit per Antonio Ariño, vicerector de Cultura i Igualtat de la Universitat i Roberto Jaramillo, regidor delegat de Joventut de l’Ajuntament de València. També ha comptat amb l’assistència dels integrants de la comissió avaluadora dels projectes: Esther Alba, degana de la Facultat de Geografia i Història de la Universitat de València; Delia Cremades, cap del Servei de Joventut de l’Ajuntament de València y Alba Braza, comissària d’exposicions i gestora cultural. Els deu projectes premiats al detall El primer seleccionat ha estat La madre que me parió, un projecte participatiu que trau la mare del context domèstic per donar consciència sobre les seues habilitats artístiques a través d’accions que es duran a terme al barri de Marxalenes. En l’àmbit de les arts plàstiques i la música s’ha distingit el projecte Las ganchilleras luchadoras y l’anticor, un grup de dones de cultura gitana del barri del Cabanyal que utilitzen l’art del ganxet, com a via per al canvi i la superació.  Altres barris en els quals es duran a terme projectes del programa Emergents són Rascanya, Sant Marcel·lí i Orriols. Boza, derecho a ser és una proposta per a tractar de connectar amb la realitat dels emigrants que viuen al barri de Rascanya. El projecte Fent feina, de l’Associació Juvenil Alfauir, consisteix en la realització de petits arranjaments i reparacions de manera gratuïta tant per a particulars com per a associacions que es dediquen a la inserció social o a la cura dels qui estan en risc de marginació. D’altra banda, l’Asociación Cultural Fractales-Educación Artística intervindrà a través del projecte Somos el sur, amb el col·lectiu de joves del barri de Sant Marcel·lí. També ha estat premiat Orriols, un barrio que cuenta, un projecte que es basa en la recuperació de la memòria oral a través de la creació d’un lloc on els habitants del barri compartiran històries i contes amb els quals van créixer i que d’alguna manera continuen estant presents, i Actividades LABi, que consisteix en la posada en marxa d’un laboratori de pensament, creació i difusió de la imatge al barri del Carme. A més d’aquestes sis iniciatives també s’han distingit accions que es desenvoluparan a la ciutat de València. VIH: una mirada activa és una iniciativa que pretén donar visibilitat a l’activitat quotidiana dels afectats de forma directa i indirecta pel VIH a través de la fotografia documental i d’una proposta comunicativa que convida a la participació col·lectiva. Aquest projecte es durà a terme en diferents barris de València. Així mateix, el Proyecto + vida se centrarà en l’ajuda als discapacitats mentals i als majors en la rehabilitació, l’aprenentatge i la integració social. Finalment, Espais en transició, d’Idensitat  Associació d’Art Contemporani, és un projecte per al reconeixement del valor de l’urbanisme i de les arts visuals per a abordar la transformació creativa en les àrees urbanes de diferents barris de la ciutat. A més dels deu premiats, s’han concedit cinc accèssits als projectes Mirades diverses,  Mapa d’oci alternatiu i accessible a València, Columpiar la dança. Vol II, InOut: Gran Hotel Europa i El proyecto Malala, que s’executaran en diferents barris de la ciutat de València. En la cerimònia de lliurament dels premis d’enguany també s’ha presentat un audiovisual amb els deu projectes del programa Emergents de l’edició de 2016 que es van executar en 2017.
Els premis ICMA, considerats els grammy de la música clàssica, van nominar un total de 357 treballs en 15 categories. En la secció de Música Antiga els únics espanyols seleccionats van ser Carles Magraner i Jordi Savall (músic que la Universitat també va triar per a actuar en el festival Serenates  2016). Amb ‘Quattrocento: música i dansa del segle XV a la Corona d’Aragó’, Capella de Ministrers recupera les danses de la Cort d’Alfons el Magnànim a Nàpols. Música per a una gran formació instrumental de dansa, del cançoner de Montecassino i de músics vinculats a les corts aragoneses a Nàpols i també danses anònimes dels tractats de Piacenza o Cornazano, de les que encara hui es conserven les seues coreografies. El ‘Quattrocento’ és un dels períodes més importants del panorama artístic europeu: el segle XV, bressol del Renaixement. A la Itàlia no unificada d’aquest segle, l’art, la dansa o la música, representen una ostentació del poder dels governants enfront d’altres regions. Des de la seua creació l’any 1987, el grup Capella de Ministrers, sota la direcció de Carles Magraner, ha desenvolupat una important tasca investigadora i musicològica en favor del patrimoni musical espanyol, des del medioevo fins al segle XIX. El resultat, transformat en testomoni musical, conjuga a la perfecció tres factors clau: el rigor històric, la sensibilitat musical i, molt especialment, un incontenible desig de comunicar-nos i fer-nos partícips d’aquestes experiències. Ha actuat als principals escenaris i festivals nacionals i ha realitzat gires internacionals per França, Bèlgica, Romania, Portugal, Holanda, Egipte, Itàlia, Alemanya, el Marroc, Anglaterra, Polònia, Tunísia, Argentina, Brasil, els EUA, Mèxic, Finlàndia, Àustria, Cuba, la Xina, Croàcia, etcètera. Ha enregistrat discos per a EGT, Blau, Auvidis i CDM, el seu segell discogràfic exclusiu, que han rebut premis de la premsa especialitzada i del Ministeri de Cultura a la millor producció discogràfica, i el premi Importante de l’editorial Prensa Valenciana. En el seus treballs discogràfics, hi han col·laborat grans figures com el premi Nobel Vargas Llosa, el cuiner Ferran Adrià o l’escriptora Espido Freire.
‘Emergents’ compta amb la col·laboració de la Regidoria de Joventut de l’Ajuntament de València i està destinat a donar suport a intervencions socioculturals organitzades per entitats o col·lectius que es realitzen al terme municipal de València. El termini de presentació de sol·licituds començà el 19 de gener i es prolongarà fins al 16 de febrer. D’acord amb les bases reguladores de la convocatòria, poden sol·licitar aquestes ajudes les persones físiques a títol individual de 18 a 35 anys d’edat, i entitats o col·lectius en què almenys el 50% dels membres ha de tindre les edats esmentades. Segons aquestes, “‘Emergents’ és un exemple de dinamisme cultural, una aposta per la integració i la referència sociocultural de grups menys visibles i consolidats. Amb aquestes ajudes es pretén canalitzar l’impuls cultural espontani que sorgeix a través dels membres de grups que no es veuen reflectits en els estàndards culturals o en les institucions”. Els camps d’actuació són variats: arts plàstiques, arts escèniques, arts visuals, música, fotografia, disseny, literatura i edició, audiovisuals, urbanisme, ciències socials, tecnologia, gastronomia… La informació detallada de la convocatòria i la presentació de les sol·licituds es realitza a través d’aquest enllaç. En la primera edició d’‘Emergents’, celebrada en 2015, es van presentar 92 projectes i se’n van premiar sis (un màxim de 2.500 euros per projecte), i es destinaren un total de 12.500 euros a diferents iniciatives orientades a eliminar els estigmes que arrosseguen determinats col·lectius de la ciutat. En la segona edició d’aquests premis, celebrada en 2016, es van presentar 30 projectes i se’n van premiar 10 (un màxim de 4.000 euros per projecte), i s’incrementaren les ajudes dels 12.500 euros als 30.000 euros.  ‘Emergents’ forma part de Nau Social, una línia d’actuació del Vicerectorat de Cultura i Igualtat que inclou diferents programes per fer més accessible la cultura i disminuir les desigualtats per mitjà de la intervenció sociocultural.
La Junta General d’aquesta institució, celebrada el passat dia 12 de desembre, va aprovar per unanimitat atorgar aquesta distinció al projecte cultural de La Nau de la Universitat de València “per l’elevat nivell de les seues propostes, en les quals queden reflectides d’una manera notable i destacat, la pluralitat, la llibertat i la transmissió del coneixement, en l’àmbit de les arts, les ciències i les humanitats; conformant l’edifici de l’antiga Universitat-Estudi General -en el qual es va fundar aquesta Reial Acadèmia l’any 1768-, com un imprescindible espai cultural, a l’abast de tots els valencians”. La cerimònia del lliurament de la distinció tindrà lloc al llarg del pròxim any, i serà inclosa entre les activitats més destacades, corresponents a la programació del 250 aniversari de la Reial Acadèmia de Belles Arts de Sant Carles. La Nau, l’emblema de la política cultural de la Universitat Des dels seus orígens i a través dels segles, les universitats han contribuït al progrés de la societat com a espais culturals i han sigut els focus centrals i històrics de la transmissió del saber, de la cultura i de la ciència. El Centre Cultural La Nau constitueix el principal emblema de la política cultural de la Universitat de València i s’ha convertit en l’espai cultural més singular de la universitat amb una programació cultural estable per a la ciutadania. Organitzacions i institucions culturals i cíviques, en la cerca de models alternatius i emergents, promouen amb La Nau tot tipus d’activitats culturals. En els últims anys la seua labor en l’àmbit cultural ha sigut premiada per diferents entitats. La històrica ‘Cartelera Turia’ va concedir en 2013 al Vicerectorat de Cultura de la Universitat de València el Premi a la millor contribució cultural de la ciutat de València. En 2014, La Nau va rebre el guardó de la revista ‘Tendencias’ (2014) i la condecoració de l’Orde de les Palmes Acadèmiques pel Ministeri de Cultura Francés pel suport a la cultura francesa per part de la Universitat de València, a través de la figura del seu vicerector de Cultura i Igualtat, Antonio Ariño. A més dels premis al projecte cultural de la Nau, també han rebut guardons diferents projectes culturals de la Universitat entre els quals destaquen diverses publicacions, imatges i catàlegs d’exposicions en els premis d’Associació de Dissenyadors de la Comunitat Valenciana, o projectes culturals: ASSAIG, Grup de Teatre de la Universitat de València, premi Avetid (Associació d’Empreses d’Arts Escèniques del País Valencià) i Escena Erasmus (Premi Carlemany de la Joventut del Parlament Europeu), entre altres. En 1999, amb motiu de la celebració del seu cinqué centenari, la Universitat de València va reobrir la seua seu històrica, l’edifici de la Nau, com un espai cultural, universitari i obert a la societat valenciana després d’una ambiciosa reforma integral. La seu de l’Estudi General, les aules del qual havien acollit a centenars de generacions d’universitaris des de 1499, mirava al segle XXI totalment condicionada com un espai cultural contemporani i amb una personalitat pròpia. Hui, 18 anys després, el Centre Cultural La Nau ha esdevingut l’espai cultural més singular de la universitat amb una programació cultural estable per a la ciutadania.
El premi de poesia César Simón (Universitat de València–Editorial Denes), coordinat per Begonya Pozo, arriba enguany a la seua XIV edició, i el jurat ha estat compost per Luz Pichel, José Iniesta, Rosa Mª Belda, Francisco Benedito i Elena Escribano.  D'un total de 19 poemaris presentats, el jurat va destacar d'aquesta obra la seua excel·lent construcció al servei d'una estructura global narrativa, que s'aprecia des dels títols de les seues parts –‘En el límit del niu’, ‘El niu’, ‘Fora del niu’ i ‘Tornada al niu’. Les diferents parts que conformen el llibre descriuen el procés de la caiguda en la bogeria i la tornada al seny evidenciant la fragilitat humana a través de símbols entorn del vol poètic i la malaltia psíquica, servint-se dels desdoblaments del subjecte. Però els poemes poden llegir-se, no obstant açò, de manera autònoma, doncs també l'autora té cura en la construcció de cadascun d'ells. Destaca el jurat que Carmela Rey treballa a la perfecció el símbol poètic com a espai on el lector pot entrar i completar el poema gràcies als múltiples suggeriments que la poetessa va deixant com a rastre perquè la seguisca el lector interessat. Que ho faça a més amb un llenguatge tan senzill i proper és un mèrit més que afegir als molts que té aquest llibre de poemes, com són la brillantor de les imatges i una estructura perfectament cohesionada que porta al lector per aquest viatge a través de la raó i la bogeria cap al desinterés, com a única forma possible d'escapatòria. Aquesta XIV edició suma a la nòmina de poetes la veu de Carmela Rey (Pobla dels Infants, 1957), poetessa inèdita que, fins ara, ha sigut antologada en 10 anys amb Polimnia 222; Latidos contra la violencia o Angrois; membre del grup multidisciplinari Concilyarte i col·laboradora del Club Hertitage d'Educació-Cultura de València, en col·laboració amb la UNESCO.
'Queríamos un Calatrava. Viajes arquitectónicos por la seducción y el repudio’ (Anagrama, 2016) es proposa esbrinar, detallar i exposar la transformació viscuda a la vintena de països on s’han construït obres de Santiago Calatrava, l’arquitecte d’origen espanyol amb major notorietat global.  Amb aquest objectiu, Llàtzer Moix ha visitat algunes de les principals obres d’aquest arquitecte, a Atenes, Malmö, Milwaukee, Nova York, Venècia o Zuric; també diverses ciutats espanyoles, com Barcelona o Valencia. I ha conversat amb els clients que les van encarregar, amb els col·laboradors de l’arquitecte que van desenvolupar els projectes, amb els seus usuaris i amb altres experts. En aquesta perquisició han aflorat algunes constants: demores, pressupostos multiplicats, renúncies sobre la marxa a trets definitoris de l'obra, manteniments onerosos, incidències diverses i, fet i fet, clients inicialment seduïts per l'arquitecte que van acabar repudiant-lo i, fins i tot, dirimint les seues diferències amb ell als jutjats. En el llibre es posa en relleu que Calatrava és un professional talentós i singular, com va acreditar en alguns dels seus primers treballs i reconeixen nombrosos col·legues. Però la seua arquitectura presentada com un somni ha revelat en no poques ocasions un revers de malson. Llàtzer Moix (Sabadell, 1955) va ser durant prop de vint anys responsable de la informació cultural de La Vanguardia, diari barceloní dels qual ara és subdirector, editorialista, columnista i crític d’arquitectura. Entre el seus llibres també sobre aquesta temàtica: ‘La ciudad de los arquitectos’ (1994), un text clàssic sobre la transformació urbana i arquitectònica de la Barcelona olímpica i ‘Arquitectura milagrosa’ (2010), en el qual va descriure la febre de l’arquitectura icònica estesa per Espanya després de l’obertura del Museu Guggenheim a Bilbao. És també autor d’altres volums de periodisme cultural, com ‘Mariscal’ (1992), ‘Wilt soy yo’ (2002) o ‘Mundo Mendoza’ (2006).
A les 19 hores tindrà lloc una taula redona que comptarà amb la presència del vicerector de Cultura i Igualtat de la Universitat de València, Antonio Ariño; el president de les Corts Valencianes, Enric Morera; el primer director de Saó, Josep Antoni Comes; el director actual de la publicació, Vicent Boscà, i del periodista i investigador Francesc Martínez. Hi haurà a més sorpreses durant la vesprada i en acabar actuarà la Muixeranga d’Algemesí i Tornejants dins de la programació del Festival Serenates. Aquesta activitat començarà al Claustre, a les 21 hores, i continuarà a la Plaça del Patriarca. Des de juliol de 1976, Saó ha apostat pel valencianisme i ha conjugat les idees de modernitat del Concili Vaticà II i de ‘Nosaltres els valencians’ de Joan Fuster. A hores d’ara, amb Vicent Boscà al capdavant de la publicació i Teresa Ciges com a cap de redacció, la revista ha sabut adaptar-se als nous temps sense renunciar els seus orígens. L’aposta per la vessant 2.0 i la renovació de la imatge gràfica de la revista fa que el paper i la finestra digital es donen la mà i es complementen. A més, amb motiu del quaranta aniversari ha volgut aportar el seu gra de sorra a l’enriquiment de la societat valenciana digitalitzant tots els números de la revista, que pròximament estaran disponibles. Per a Vicent Boscà, director actual, “40 anys és una bona xifra per a pensar en el passat però sobretot per a reflexionar el present i preparar el futur aportant a la societat valenciana la visió i les opinions d’aquelles persones que creiem en el País Valencià. Després de 40 anys de periodisme en valencià –que no ens ha pogut fer callar ningú- continuem treballant per la dignificació de la llengua i del valencianisme sense renunciar a cap dels eixos fonamentals que van originar el naixement de la revista”.
Des de hui, 6 de març, i fins el proper diumenge 10 de març, els catàlegs més rellevants d’algunes de les exposicions dutes a terme al Centre Cultural La Nau, així com una selecció de títols del catàleg de PUV relacionats amb art i estètica, estaran presents en un espai propi per donar visibilitat al treball desenvolupat a la Universitat de València. A banda de la presència d’aquests llibres i catàlegs, la Universitat de València també tindrà l’oportunitat de presentar alguna d’aquestes obres durant la celebració de la Fira. Serà el dissabte 9 de març, de 16 a 17:00 h., quan el Speakers'Corner de ArtsLibris aculla la presentació de dos catàlegs. D’una banda, serà l’obra Art contra la violència masclista. Tantes dones en una mateixa, amb la participació d’Ester Alba (Vicerectora de Cultura i Societat de la Universitat de València) i Semíramis Gonzalez (comissària d'aquesta proposta expositiva). Aquest catàleg estableix, a partir de la selecció d'obres de 30 dones artistes procedents dels fons patrimonials de les cinc universitats públiques valencianes, juntament amb col·leccions particulars com DKV, INELCOM i Nova Col·lecció Pilar Citoler, un rotund relat expositiu en contra de la violència masclista. Posteriorment es celebrarà la presentació del catàleg Auto-retrato o Doble Digital amb Ester Alba (Vicerectora de Cultura i Societat de la Universitat de València) i Clara Boj i Diego Díaz (artistes). Aquesta publicació afronta un dels canvis fonamentals que s'estan produint al nostre entorn social i cultural: la progressiva pèrdua de privadesa i l'anàlisi de les dades que generem per part d'empreses les activitats de les quals escapen al nostre control. Durant aquests dies s’espera rebre tant a públic professional com a visitants per tal de conèixer amb més detall els treballs d’edició per part de Publicacions de la Universitat de València i les obres resultants de les exposicions coordinades pel Servei de Cultura Universitària, en una participació que reforça l’aposta per part de la UV en destacar i reforçar la visibilitat de la institució universitària a nivell internacional.
El Vicerectorat de Cultura i Societat ha fet pública la resolució per la qual s'estableix convocatòria pública per a la presentació i selecció de propostes per a l'organització de la programació acadèmica de la 41 Universitat d'Estiu de Gandia (UEG) que tindrà lloc a la capital de La Safor entre el 15 i el 19 de juliol de 2024. En aquesta edició, les propostes han de tindre format de seminari i poden respondre a tres modalitats. En primer lloc, seminaris d’especialització per a alumnat de postgrau, doctorat i personal investigador en formació que tenen com a finalitat difondre els avanços científics i del coneixement en les diferents disciplines. Són seminaris que s’adrecen fonamentalment a estudiantat de postgrau, doctorat i personal investigador, tant en formació com postdoctoral. En segon lloc, seminaris d’orientació i actualització professional que busquen l’adquisició de coneixements, habilitats i competències específiques, de caràcter formatiu, professional i personal. Per últim, seminaris divulgatius per al públic general que versaran sobre temàtiques innovadores, d’actualitat i interès social.  La presentació de propostes  finalitzarà el 9 d'abril de 2024. Les propostes es poden remetre per correu electrònic a: uvgandia@uv.es i seran valorades pel Vicerectorat de Cultura i Societat i la direcció del Centre Internacional de Gandia atenent a criteris com l'interès, actualitat i impacte de l’acció proposada o la col·laboració d’altres institucions i entitats públiques o privades, entre altres. Podran realitzar les seues  propostes tot el personal de la Universitat de València, bé siga PDI o PAS. La informació detallada es pot consultar en la resolució que ha estat publicada pel Vicerectorat de Cultura i Societat.  RESOLUCIÓ DEL VICERECTORAT DE CULTURA I SOCIETAT DE LA UNIVERSITAT DE VALÈNCIA PER LA QUAL S’ESTABLEIX CONVOCATÒRIA PÚBLICA PER A LA PRESENTACIÓ i SELECCIÓ DE PROPOSTES PER A L’ORGANITZACIÓ DE LA PROGRAMACIÓ ACADÈMICA DE LA 41 UNIVERSITAT D’ESTIU DE GANDIA FITXA DE PRESENTACIÓ DE PROPOSTES. 41UEG
En concret, aquesta falla experimental ofereix un espai de 8 metres per 8 metres dividit en quatre dimensions (Tocable, Intocable, Possible i Impossible). Les persones visitants trobaran ací vora 30 peces a escala humana, amb diferents formes geomètriques i inspirades en la pedagogia Montessori, que representen diversos elements estructurals que conformen les ciutats (el turisme, els éssers vius, la igualtat, etcètera); de manera que poden apilar-les, adossar-les i organitzar-les segons les seues preferències com a ciutadans i ciutadanes. “La idea és que reflexionem sobre quines qüestions volem i podem intervenir com a ciutadania, per això parlem de tocable i intocable; però també pensem fins a quin punt podem aconseguir els canvis que volem o no, per això oferim les dimensions possible i impossible. Tot plegat, la Falla Immaterial de 2024 implica que el monument serà diferent per a cada persona que el visite”, ha explicat Fran Grimaldo, director de Falla Immaterial, en la presentació que ha tingut lloc aquest matí. L’acte també ha comptat amb les intervencions d'Ester Alba, vicerectora de Cultura i Societat de la Universitat de València;  Juan Carlos Caballero, regidor de Transparència, Informació i Defensa de la Ciutadania de l’Ajuntament de València; i Reyes Pe, l’artista tèxtil que ha col·laborat amb l’equip científic i artístic de l’ETSE-UV per a desenvolupar aquesta proposta tàctil i interactiva, la qual romandrà oberta al públic al claustre del Centre Cultural La Nau fins al 24 de març. Fallaimmaterial.com, pionera en IA Com sempre, Falla Immaterial es completa amb el seu vessant digital en l’espai web oficial fallaimmaterial.com, on enguany es podrà jugar a construir un monument similar a la instal·lació física [In]Tocable. En aquest cas, les dades seran recollides per a analitzar les preferències de la ciutadania sobre València. A més a més, també serà possible fer-se una foto “fallera i immaterial” des dels dispositius mòbils amb l'ajuda d'una Intel·ligència Artificial. Falla Immaterial pretén augmentar la cultura científica de la societat mitjançant la festa local més popular i emblemàtica de la ciutat de València. El 2017, la Universitat de València, a través de l'ETSE, tot coincidint amb la declaració de les Falles com a patrimoni cultural immaterial de la humanitat per la UNESCO, va construir la primera falla immaterial de la història; un projecte d'art digital i alfabetització científica que es renova cada any, creant diferents monuments de manera col·laborativa amb la ciutadania.
Es tracta d’un reconeixement al talent creatiu en les arts escèniques, la literatura, el disseny i la creativitat tecnològica, la música i les arts plàstiques i visuals. Cada universitat atorga el premi en una de les cinc categories que integren els guardons. La quarta edició d’aquests premis s’ha celebrat a la Universitat Politècnica de València. Arts Escèniques El Premi Carles Santos d’Arts Escèniques, atorgat per la Universitat de València, ha recaigut en Evangelina Rodríguez Cuadros, catedràtica de Literatura Espanyola de la Universitat de València, la investigació de la qual en la literatura i el teatre del Segle d’Or ha sigut pionera en l’àmbit nacional i internacional. Evangelina Rodríguez ha destacat el lema que li ha acompanyat durant la seua trajectòria: “Encara aprenc. Un lema que em va deixar la meua pròpia família i que m’ha acompanyat per a discernir, per a veure la realitat que sempre m’ha semblat manifestament millorable”. Creació Literària En la categoria de Creació Literària, enguany el Premi Isabel-Clara Simó, atorgat per la Universitat d’Alacant, ha recaigut en dos escriptors valencians per la seua dilatada trajectòria: Jaume Pérez Montaner i Emilio Rodríguez Bernabeu. Jaume Pérez Montaner, poeta i assagista nascut a Alfàs del Pi, ha desenvolupat una extensa obra en valencià que ha compatibilitzat amb la seua activitat com a professor en diferents universitats dels Estats Units i a la Universitat de València. Pérez Montaner ha mostrat el seu agraïment i ha fet balanç de les seues obres: “El meu primer llibre publicat va ser ‘Adveniment de l’odi’ i estic a punt de publicar un nou llibre titulat ‘Amants del Vers’. El meu agraïment a les universitats valencianes i especialment a la Universitat d’Alacant”. Per la seua banda, Emilio Rodríguez Bernabeu, cardiòleg alacantí, ha centrat la seua activitat literària en la poesia, l’assaig i la crítica, escrita en valencià. “En poesia sempre he tractat d’aprofundir en el lèxic i en el llenguatge perquè pense que la poesia és, sobretot, una manera de modificar el llenguatge per a dir fora mida”. Arts Plàstiques i Visuals El Premi Juana Francés d'Arts Plàstiques i Visuals, atorgat per la Universitat Miguel Hernández d’Elx, ha recaigut en Pilar Pedraza Martínez, qui al llarg de quasi cinc dècades ha desenvolupat una prolífera carrera com a creadora, professora d’art i de cinema, traductora i investigadora de la Universitat de València. Pilar Pedraza va ser, així mateix, consellera de Cultura de la Generalitat i membre del consell d’administració de RTVV. No ha pogut assistir a l’acte i Javier Moreno, vicerector adjunt de Creació Contemporània i Mediació Cultural de la Universitat Miguel Hernández ha recollit el premi en el seu nom. Disseny i Creativitat Tecnològica El premi José María Yturralde de Disseny i Creativitat Tecnològica, concedit per la Universitat Politècnica de València, ha distingit a Radiant Light Art Studio per la seua visió transdisciplinària que fusiona tecnologia, art i ciència en una cerca constant per entendre i representar les complexitats inherents en la percepció humana i l'experiència estètica. Manuel Conde, director de Radiant Light Art Studio, ha destacat: “El nostre interés radica en la relació entre arquitectura, persones i la llum, ens agrada treballar la llum com un element arquitectònic més”. Música La Federació de Cors de la Comunitat Valenciana (FECOCOVA) ha sigut l'entitat guanyadora del Premi Matilde Salvador de Música, atorgat per la Universitat Jaume I de Castelló, per la seua labor en la consolidació d'aquesta pràctica musical. “Entre els nostres objectius destaca el foment de la relació entre les diferents entitats, millorar el nivell artístic i tècnic dels cors i ampliar el seu repertori així com acostar el cant coral al carrer”, ha explicat José Ramón Calpe, president de FECOCOVA.
Alumni UV arranca el mes de febrer amb una nova cita amb el Club de Lectura QUIJOTE aquest dimarts, dia 6. El grup analitzarà la novel·la ‘Los reyes de la casa’, de Delphine De Vigan, una obra colpidora sobre els perills de la sobreexposició en xarxes, l'explotació infantil i la falsa felicitat.  Continuant amb la programació literària, la cita bimensual amb el Club de Lectura TIRANT abordarà dilluns 12 el debat i la reflexió al voltant del llibre de Vicent Usó ‘Les veus i la boira’, Premi Alfons el Magnànim València de Narrativa, que recorre els darrers setanta anys del segle xx a partir d’algunes veus que en van ser protagonistes.  Tots dos clubs de lectura es reuniran a la Sala Gonzalo Montiel del Centre Cultural La Nau UV en el seu horari habitual, a les 18 hores.  Per tancar les propostes del mes, i després de la bona acollida de la primera edició, Alumni UV ha organitzat un taller de microorganismes al Museu d’Història Natural de la Universitat de València, de participació oberta i amb caràcter totalment gratuït, en el marc del programa d’activitats Alumni Comparteix. Al costat de la directora del Museu, Anna García Forner, ofereix un viatge cap al món microscòpic el pròxim dia 21 (dimecres), a les 16:30 hores. Taller sobre microorganismes al Museu d’Història Natural UV  En el taller, les persones participants coneixeran el món microscòpic amb la utilització de lupes i microscopis. Amb diverses mostres d’arena de les costes valencianes, s’identificaran els organismes que viuen en elles amb la finalitat de reconéixer-los i classificar-los, aprenent a valorar la qualitat de les platges segons la diversitat dels organismes que habiten en la seua arena.  Així mateix, s’introduiran nocions de Micropaleontologia com una branca de la Paleontologia, on els microfòssils són fonamentals per a l’estudi del passat i del present. De la mateixa manera, a partir de l’anàlisi de les diferents mostres d’arena les persones assistents s’aproximaran a la relació entre contaminació i disminució de la diversitat, al mateix temps que s’aborden conceptes com són ecologia, sostenibilitat o la pròpia contaminació.  El taller es desenvoluparà íntegrament al Museu d’Història Natural, al Campus de Burjassot-Paterna, de 16:30 a 18:30 hores. Requereix inscripció prèvia, gratuïta, disponible en aquest enllaç: https://go.uv.es/084ZJ9x. El Museu d’Història Natural UV s’origina amb la idea de reunir en un únic espai els elements més rellevants de les 32 col·leccions científiques de la Universitat de València, amb centenars de milers d’exemplars. A més, el Museu es converteix en un espai d’investigació i formació per a la comunitat universitària i el públic en general, amb col·leccions de Paleontologia, Zoologia, Geologia i Botànica, així com també conserva una important col·lecció d’Instruments Científics.   La seua directora és la professora Anna García Forner, membre d’Alumni des dels seus inicis. És llicenciada en Ciències Biològiques per la Universitat de València en 1988, i doctora en l’especialitat de Paleontologia. Ha participat en diverses exposicions com a organitzadora i comissària, tant dins de la Universitat de València com en altres seus, entre les quals destaca ‘Els nostres Dinosaures’, actualment al Museu Príncep Felip de la Ciutat de les Arts i les Ciències.
Entre les 11 i les 17:30 hores del dissabte, hi haurà activitats en l’escenari principal així com en les diverses carpes habilitades a l'espai on habitualment es disparen les mascletades del cicle faller. Per la vesprada del mateix dissabte 3, i a partir de les 18, tindrà lloc la XI Gran Cavalcada de l'Any Nou Xinés que s'iniciarà al carrer Pelai per continuar pel de Xàtiva, Marquès de Sotelo i concloure a la citada plaça de l’Ajuntament. Esta edició serà l'onzena que se celebra a la nostra ciutat, l'inici de la qual es remunta a l'any 2012 per iniciativa de l'ICUV. L’actual està organitzada per la Federació d´Associacions Xineses de la Comunitat Valenciana, en col·laboració amb l´Ajuntament de València i el mateix Institut Confuci. En esta gran cavalcada cívica desfilaran els diversos grups folklòrics i culturals de Xina que tenen presència a la societat valenciana. Durant el recorregut, el públic podrà admirar exhibicions de taitxí i wushu, que és un esport de contacte complet derivat de les disciplines tradicionals, i que inclou nombroses acrobàcies. Sense oblidar els grups de percussió de batutxina, una barreja pròpia de ritmes brasilers i música tradicional xinesa, que sumaran més d’un centenar d’integrants. Per descomptat, les danses del lleó i el drac amenitzaran una cercavila que omplirà de llum i color els carrers d'un dels barris amb més presència de la comunitat xinesa a València. En arribar l’original comitiva a la Plaça de l’Ajuntament serà rebuda per les autoritats municipals. Durant el desenvolupament dels actes l’ICUV regalarà un calendari tradicional, que edita anualment en llengua xinesa, valenciana i castellana; i als qui ho desitgen se'ls escriurà el seu nom en versió cal·ligrafiada xinesa que realitzaran mestres cal·lígrafs i els seus docents. A l'edició de l'any passat es van congregar en esta jornada cultural i festiva més de 25.000 persones pels carrers del centre de la ciutat, durant tot el dia. Pel que fa a les activitats organitzades per l'ICUV, dimecres 31 de gener tindrà lloc l'esperada conferència sobre taitxí del  Wang Xiaojun, una autoritat en el tradicional estil Chen de Taitxí Chuan. Forma part de la 4a generació de la línia de l'estil Chen de Pequín i és Doctor en Educació Física especialitzat en wushu (Arts Marcials Xineses), a la Universitat d'Esports de Pequín. Es podrà seguir presencial i en línia pel canal oficial de YouTube @ConfucioValencia. La resta del mes de febrer, i a la Facultat de Filologia, Traducció i Comunicació (Blasco Ibáñez, 32), se celebraran altres conferències sobre l'any nou xinès a la novel·la Sueño en el pabellón rojo (dijous 1), sobre les tradicions de la Festa de la Primavera (dimarts 6), i sobre la influència del drac a la cultura xinesa (dijous 15). Els tallers infantils es faran sobre manualitats del drac (dimecres 7) i el de la Festa dels Fanalets (dijous 22), que suposa el final d'estes celebracions. Este any 4722 comença oficialment el dissabte 10 de febrer del 2024 i finalitzarà el dimarts 28 de gener del 2025. L'animal que li correspon del Zodíac xinès és el Drac de Fusta, el cinquè dels dotze que componen la sèrie d'animals i que té el següent ordre: rata, bou, tigre, conill, drac, serp, cavall, cabra, mico, gall, gos i porc. Al calendari gregorià, l'inici de la Festa de la Primavera, que és com es nomena l'Any Nou a la Xina, correspon al període comprès entre el 21 de gener i el 19 de febrer, és a dir, la durada d'un cicle lunar. El seu inici el marca la segona lluna nova després del solstici d'hivern. Segons el calendari tradicional, el 2024 serà el 4722. Aquesta xifra prové de l'inici del regnat del mític Emperador Groc, Huangdi, el 2698 abans de la nostra era cristiana. Si a aquest nombre d'anys li sumem els 2024 actuals, s'obté el 4722 que se celebra enguany.  L'ICUV va començar el seu treball a la Universitat de València el novembre de 2007 i té com a centre contrapart a la Xina la Universitat Normal del Nord-est amb seu a Changchun, la capital de la província de Jilin. L'ICUV té la consideració d'Institut Confuci ‘Model’ per part de la seu central, ha rebut diversos premis i mencions, entre els quals cal destacar el 2017 la Distinció al Mèrit Cultural 9 d'Octubre de la Generalitat i ser un dels 20 millors Instituts Confuci d'aquell mateix any, d'entre els 548 que hi ha a tot el món actualment. És el responsable, a més, del Club de Lectors (confuciomag.com), una iniciativa amb més de 30.000 seguidors a les xarxes socials més importants.
El 2023 es van realitzar dos grans cicles temàtics. El més recent, el que es dedicava a l'astrònom de la Universitat de València Jeroni Munyós (1520-1592), es va inaugurar amb una conferència del catedràtic Vicent Martínez i va incloure sis conferències i dues exposicions per a difondre la vida i trajectòria d'uns dels científics més destacats de la història valenciana i espanyola, que va ser a més catedràtic de matemàtiques i astronomia a València. A més, es va  dur a terme un gran cicle monogràfic entorn de la mort, amb prop de 40 activitats de diferent índole entre febrer i maig. Més enllà dels cicles temàtics, van tenir lloc conferències, cinefòrums i col·loquis amb escriptors com Lorenzo Silva, Pilar Pedraza i Antonio Altarriba, il·lustradors com Paco Roca i Fermín Solís o actors com Pepe Viyuela, que van participar en xarrades als diferents campus de diferent temàtica: literatura, història, còmic, sense oblidar tampoc la poesia amb actes dedicats als poetes dels 50 (Biedma, Brines, Goytisolo…), a la situació de la poesia en l'actualitat o la concessió de premi César Simón.  Exposició fotogràfica 'DESTÍ: VIDA. Crònica fotogràfica de l'èxode ucraïnés per Benito Pajares', a la Fac. de Dret.  Quant a l'apartat d'exposicions, les que es van programar als campus universitaris el 2023 es van acostar a la vintena. El 2023, els campus d'Ontinyent i Gandia van destacar per l'extensió de propostes culturals que s’hi van traslladar, gràcies al compromís del Vicerectorat de Cultura i Societat a través del programa Universitat-Societat. Exemples d'aquesta col·laboració van ser ‘Art, dolor i compromís: Dones en la Col·lecció Martínez Guerricabeitia’, al Palau dels Barons de Santa Bàrbara - Casa de Cultura d'Ontinyent, i el Cicle Sorolla a la Casa de la Marquesa de Gandia, entre altres propostes. Si bé algunes exposicions, com les col·leccions cientificomèdiques de la Facultat de Medicina i Odontologia i les del Museu d'Història Natural de la Universitat de València, tenien un caràcter permanent, la gran majoria va adoptar un format itinerant i exploraven temàtiques que es vinculaven estretament amb la cultura universitària, així com amb els valors i compromisos socials. En aquest sentit, destaquen les temàtiques de gènere, com la nova generació d'autores valencianes del còmic, o aquelles exposicions compromeses amb la guerra a Ucraïna, com les imatges del fotoperiodista Benito Pajares o ‘The art of resistance#Ukraine | Art als campus’, que va presentar obres d'artistes ucraïnesos. Les exposicions es van exhibir als diferents centres, com la Sala Manuela Ballester de la Facultat de Ciències Socials, la Sala de Cristall de la Facultat de Psicologia i Pedagogia, la Sala d'Exposicions de la Facultat de Medicina i la Sala El Tossal de Gandia. Al llarg de l’any, es van consolidar uns altres espais, com l'ampli vestíbul de la Facultat de Farmàcia, el vestíbul del primer pis de la Facultat de Geografia i Història i els aularis dels campus dels Tarongers o d'Ontinyent, transformats en espais expositius per a acollir mostres itinerants.  Les arts escèniques també van ser protagonistes a través de diversos espectacles als vestíbuls de facultats (lectures dramatitzades, performances…) i, sobretot, a la Sala Palmireno, a la Facultat de Geografia i Història. Des que la Universitat la reobrira a la fi del 2021, la sala compta amb una programació estable un dijous de cada mes, sobretot gràcies als nous grups de teatre que han sorgit a la Universitat amb l'extensió de la cultura universitària als campus. Entre les formacions que hi han actuat: el grup de teatre de la Facultat de Química, Improvisional Teatre, el grup de teatre de la Facultat de Filologia, Traducció i Comunicació, Peripatéticos o el grup de teatre de la Facultat de Filosofia i CE, a més del Grup de Dansa de la Universitat de València, el grup de teatre ASSAIG de la Universitat de València i el grup Komos. I es va col·laborar amb festivals, com Russafa Escènica, Circuito Bucles, l'Associació Cultural Ciutat de Contes i organismes de la Universitat (Servei de Política Lingüística i Aula d'Història i Memòria Democràtica).  Quant a la programació musical, les formacions universitàries Orquestra Filharmònica de la Universitat, Colla de Dolçaines i Percussió de la Universitat de València, Orfeó Universitari… van portar la seua música als campus, a més de la participació d'altres formacions. Van destacar els concerts del cicle ‘Músiques Urbanes’, a la sala Charles Darwin de Burjassot, o el cicle ConcertHall, a la Facultat de Magisteri, a Tarongers, un campus que va acollir entre altres propostes SocioCòmic, el Seminari de Còmic i Sociologia, a la Facultat de Ciències Socials, un cicle de cinema sobre drets humans, amb gran afluència de públic, a Dret, i les actuacions de Dansa València.  Com a Universitat, el programa Cultura als Campus, que no oblida la part formativa, va acostar a diferents facultats tallers d'arts escèniques, amb Toni Aparisi i Christine Cloux, professors de Grup de Dansa de la Universitat de València i premis Arts Escèniques de la Generalitat Valenciana, i projectes expositius i de formació musical.     El Vicerectorat de Cultura i Societat, a través del personal del Servei de Cultura Universitària, amb la coordinació dels professors coordinadors dels campus, proposen i defineixen aquesta extensa oferta cultural, però no solament això. Cada any hi ha, almenys, fins a huit propostes que parteixen de l’alumnat. Es tracta d’Activa Cultura, una convocatòria d'ajudes dirigida a estudiants de la Universitat de València que cursen estudis oficials o propis de grau, màster o doctorat, per a promoure les pràctiques culturals i artístiques com a mitjà d'expressió i crítica social. En total, es destinen 16.000 euros per a premiar els 8 projectes presentats per l'alumnat universitari (2.000 euros per projecte). La convocatòria d'enguany ja està oberta i acabarà el pròxim 29 de febrer. Bases de la convocatòria a través d'aquest enllaç. Les propostes guanyadores, com les d'altres convocatòries, Activa Fest i Música, que impliquen la societat i la comunitat universitària, respectivament, s'exhibeixen als campus i centres singulars de la Universitat. En l'última edició l'alumnat, a través d'Activa Cultura, es van mostrar a les facultats un projecte per a habitar el territori des d'una altra mirada, una proposta per a repensar la mobilitat, una singular iniciativa d'animació lectora i una proposta teatral que involucrava la química.
Pepe Benlliure ens va deixar el passat 2020 després de patir una llarga malaltia. La seua família, llavors, va començar a organitzar el seu llegat, recopilant fotografies, dibuixos i altres documents gràfics…, d’ací i d’allà, fins a reunir un centenar d’esbossos originals que comprenen disseny de mobles i d’interiors, fins i tot escultura, a més de tots els catàlegs comercials de l’empresa Baixauli S.A., que va acollir i consolidar les creacions de Pepe Benlliure, projectant el seu univers sobre tot el territori nacional fins a fer el salt als Estats Units, Àsia i els països àrabs.   De la seua producció artística, l’Arxiu Valencià del Disseny disposa en depòsit el 70% aproximadament, cedit per la família Benlliure a l’espera de la signatura oficial de l’acte de donació. Aquest depòsit consta de quatre carpetes amb 33 documents entre fotografies, esbossos i dibuixos sobre paper i cartó de dissenys de mobles i d’interiors; un bloc d’anelles amb unes 40 fotografies de mobles dissenyats i fabricats per a una cadena hotelera a Madrid i Bilbao; i una caixa amb 13 catàlegs de Baixauli. És la història gràfica i artística de més de tres dècades, des de 1980 fins a 2005; la mateixa història que ha posicionat a Pepe Benlliure com un dels artífexs de la radical posada al dia del disseny del moble valencià. Entre aquesta documentació es troba més d’una dotzena d’esbossos de 1988 que plasmen, des de la seua mateixa gestació, el procés de creació de la sèrie més famosa de Benlliure: Ben Ferrara, batejada així en una picada d’ullet a la família (Ben) i a la ciutat italiana de Ferrara, explica la seua filla Amparela. Amparela Benlliure és historiadora de l’art, doctora en Comunicació Audiovisual per la Universitat de València i gestora cultural. Molt amablement ens obri la porta, no sols al llegat de son pare, sinó a tota la seua vida, i ens compta, en primera persona, com naix i creix una estrela fins a brillar amb llum pròpia. En l’avantguarda del disseny: Martínez Medina  Pepe Benlliure era el menut de quatre germans. Son pare, Rafael Benlliure, va nàixer al Cabanyal, encara que va passar la seua vida a Benimaclet. “Sobrenomenat ‘el Roig’ pel color del seu pèl a l’empresa Martínez Medina, on va treballar amb passió i entrega durant anys, ‘el Roig’ i Juan Martínez Medina van decidir que quan Pepe Benlliure complira els 13 accedira a Martínz Medina com a delineant, i és ací on comença a formar-se professionalment”, apunta Amparela. Al mateix temps va estudiar Belles Arts a l’Escola de Sant Carles i la seua afició a la música clàssica li portà a formar part de la banda municipal com a clarinetiste. Era un humanista, defensor de l’excel·lència i l’exquisidesa en tots els aspectes de l’art, del disseny, de la professió i de la vida. Aquest creixement professional va tindre lloc durant els 13 anys que va treballar per a Martínez Medina formant part del primer equip de dissenyadors de l’empresa juntament amb Antonio Ramos, Montesa i José Luis Mir, dirigits per José Martínez Medina. D’aquesta manera, l’avantguarda del disseny va entrar de ple en l’imaginari de Benlliure, absorbint-lo fins a crear un univers propi que hui podem definir i gaudir a través dels seus dibuixos i mobles. La revisió constant de llibres de mobiliari internacional, de decoració alemanya i d’arquitectura; el cinema dels anys 50, inspirat en l’art déco de principis de segle…; i el seu gust pel concepte anglés acabarien per ser les seues influències més immediates fins a marcar en el seu ADN la construcció d’un disseny polit, de línies netes i funcionals, vetant l’adorn excessiu i l’artifici, la qual cosa va projectar no només sobre el mobiliari, sinó també en els ambients i les atmosferes. Baixauli i la Fira del Moble de València  “L’estand de Baixauli a la Fira del Moble de València va ser el primer que va presentar un espai amb atmosfera, dissenyat pel mateix Pepe Benlliure”, destaca Amparela. I és que son pare, recorda, no depositava els mobles a l’estand, sinó que dissenyava l’emplaçament de cadascun d’ells, contextualitzats en una escenografia artística, entre vegetació, pintures i escultures. El disseny d’avantguarda que havia construït i articulat des de Martínez Medina va arribar fins a Baixauli S.A. quan va contraure matrimoni amb Amparo Baixauli. En aquest punt, Amparela es deté per a detallar l’esdevindre de l’empresa que va fundar el seu avi Rafael Baixauli Ortega: “El meu avi mor prematurament, per la qual cosa pren les regnes de la fàbrica la meua àvia, Amparo Capuz, i, amb l’ajuda de ma mare (que llavors només tenia 16 anys), converteixen Baixauli en ‘La Viuda de Baixauli’, dirigida per dues dones en els anys 60 (tota una gesta). Fundadora de la Fira del Moble de València, Baixauli produïa el típic moble valencià: amb molta talla, voluminós i amb poc o gens de disseny”. Fins a 1969, amb Pepe Benlliure com a creatiu. És aleshores quan Baixauli comença a oferir disseny. “Pepe Benlliure va revolucionar el sector del moble clàssic introduint dissenys internacionals, pròxims al moble anglés i a l’art déco, que va saber adaptar a les necessitats de la societat espanyola en aquell moment, amb un llenguatge molt personal”. Aquesta evolució no es produeix casualment. Pepe Benlliure comptarà sempre amb el suport d’Amparo Baixauli, coneguda i respectada en el sector, i junts formaran un tàndem perfecte. L’experiència i el renom de la seua esposa, d’una banda, i l’alt potencial creatiu de Pepe, d’una altra, permetran que els dissenys de Benlliure gaudisquen de la més absoluta llibertat durant tots i cadascun dels processos fins a aconseguir mercats nacionals i internacionals. “El disseny era la seua passió i li va dedicar la seua vida. Sempre estava treballant en la cerca de redescobrir noves línies i acabats; concebia i creava cada moble com una peça única de línia senzilla però, al seu torn, rica en matisos, una cosa que aconsegueix a través dels materials i de l’estudi de totes les seues possibilitats”, assenyala Amparela.   La seua meticulositat en la concepció de la idea, en el desenvolupament del disseny, en l’elecció dels materials, en la fabricació i l’acabat de cada moble, unida al seu entusiasme i la seua atracció per l’arquitectura i els ambients, van donar a llum projectes com les sèries Ben Ferrara i Mil Bolas (aquesta última, inspirada en el món del joc del billar), i nombrosos models imbuïts per la naturalesa i els paisatges exòtics.  A més, va ser pioner en la introducció de nous materials en el disseny de mobiliari, innovant amb la fabricació d’una taula de metacrilat i palissandre, el plànol original de la qual es troba ara a l’Arxiu. “A Espanya, el 1983, el metacrilat és un material completamente desconegut, mentre que hui dia els metacrilats i policarbonats són present i futur (reciclats) en el disseny”, matisa la gestora cultural. El salt internacional  Els dissenys de Pepe Benlliure van viatjar així a Kyoto (el Japó), Fira Internacional del Disseny a Milà (Itàlia), Hight Point Furniture Market a Carolina del Nord (els EUA), Moscou (en aquells dies, la Unió Soviètica) i Dubai (Emirats Àrabs); fins a fer el salt a la gran pantalla amb l’adaptació cinematogràfica de la novel·la ‘Tardes con Gaudí’ l’any 2001. La seua carrera com a dissenyador va ser àmpliament reconeguda, però Amparela subratlla el guardó que va rebre en 1983 en el primer Concurs Nacional de Disseny de Professionals celebrat a la Fira del Moble de València. Aquesta història, aquest llegat podrà perdurar i servir a l’estudi, la recerca, la innovació i el disseny a través de la seua catalogació i conservació a l’Arxiu Valencià del Disseny, organisme en el qual la família Benlliure ha confiat i confia per a depositar el treball de Pepe. En aquest sentit, Amparela afirma: “Hem trobat nova documentació amb esbossos realitzats sobre paper, cartó i fusta amb els dissenys dels seus mobles més icònics, per la qual cosa no descartem realitzar una nova donació a l’Arxiu. De la mateixa manera, si en un futur pròxim es materialitza el projecte en una seu física que puga albergar fons amb envergadura, estaríem encantats de donar alguna peça de mobiliari perquè siga patrimoni de la societat”. Per tant, que la modernització del disseny en el sector del moble valencià va ser un fet en la segona meitat del segle XX no té lloc a discussió; i que Pepe Benlliure va formar part d’aquella fita històrica, tampoc.
En aquesta publicació, en què participen prop d’una vintena d’autors de distintes disciplines i àmbits científics, es recull l’impacte produït pel canvi climàtic i altres agents –com els processos de desforestació i urbanització, la contaminació creixent de l’aigua, l’atmosfera i la terra, la sobreexplotació d’espècies i l’expansió de patògens i malalties, etc.– en la biodiversitat de la Comunitat Valenciana, amb exemples concrets. Així mateix, s’aporta una visió general sobre els espais protegits, les espècies exòtiques invasores o els contaminants emergents en sistemes aquàtics. En l’acte participaran Ester Alba, vicerectora de Cultura i Societat de la Universitat de València; Anna García, directora del Museu d’Història Natural; Juan Monrós, director de l’Institut Cavanilles de Biodiversitat i Biologia Evolutiva, i el coordinador de l’obra, Emilio Barba. Més informació en la web de Publicacions de la Universitat de València
‘La memòria del disseny valencià’ és un projecte de l’Arxiu Valencià del Disseny que s’inicià fa uns mesos amb la publicació d’entrevistes al dissenyador d’interiors Arturo Catalá, a la dissenyadora industrial Sílvia García, i al dissenyador i cofundador de Punt Mobles Vicent Martínez. Ara, el projecte, que té com a objectiu posar en valor la història del disseny valencià dins de la cultura nacional i internacional com a expressions artístiques pròpies, obri les portes a nous testimoniatges del disseny valencià, amb nom propi, com són la dissenyadora i cofundadora de Punt Mobles Lola Castelló, i els dissenyadors industrials Eduardo Albors i Xavier Bordils. L’entrevista a Lola Castelló té lloc com a pionera del disseny industrial valencià que va ser. Empresària, editora i dissenyadora d’interiors i de producte, va fundar, juntament amb Vicent Martínez, les empreses Pam i Mig i Punt Mobles. Amb aquesta última va obtindre el Premi Nacional de Disseny en 1997. En la conversa, Castelló recorda les fites que han marcat tant la seua vida com la seua carrera professional i assegura que el disseny ha sigut, per a ella, “una experiència molt satisfactòria” que li ha permés projectar-se amb solvència allà on ha anat.  D’altra banda, Eduardo Albors es configura com a peça clau en la primera gran generació de dissenyadors valencians que des de principis dels anys 70 van construir les bases de la radical transformació material i cultural del país després del franquisme. Albors ha treballat en el desenvolupament de productes, d’assessoria i imatge per a sectors tan diversos com mobiliari, ceràmic, tèxtil, joguets, electrodomèstics, òptic, calçat, ortodòncia i electrònica, però especialment en il·luminació, on ha desenvolupat més de 200 projectes per a diverses empreses del sector. Va ser pioner en la internacionalització de la pràctica professional del disseny, col·laborant amb empreses europees, americanes i asiàtiques. Per últim, l’entrevista a Xavier Bordils recorre la seua trajectòria professional com a dissenyador fonamental dins de l’ecosistema disseny valencià: des de la seua formació inicial a París a mitjans dels anys 60 fins a la seua col·laboració amb la Cambra de Comerç per a posar en marxa accions de promoció del disseny 10 anys després, les quals van ser l’embrió de les polítiques de promoció de disseny desenvolupades per la Generalitat Valenciana en la dècada dels 80. Una eina a disposició de la recerca i la societat  L’Arxiu Valencià del Disseny planteja el projecte ‘La memòria del disseny valencià’ com a una eina de recopilació de dades mitjançant l’entrevista, entesa com a tècnica d’observació directa de les fonts. En el cas del disseny valencià, l’entrevista pretén reconstruir el perfil del disseny i dels dissenyadors; reconstruir el seu context des del punt de vista dels protagonistes; i detallar les claus de la deriva del disseny dins del territori. L’Arxiu Valencià del Disseny, amb el suport de la Conselleria d’Educació, Investigació, Cultura i Esport, activa aquesta eina o projecte per tal d’identificar i mostrar hàbits, ideologies i expressions culturals de la comunitat de dissenyadors valencians en la seua relació amb el disseny, la creativitat, els projectes, la interacció amb les persones usuàries, les tecnologies i, en definitiva, tot el bagatge que finalitza amb el compromís de nous artefactes, esquemes comunicatius i serveis, posant a l’abast de sociòlegs, psicòlegs i dissenyadors informació per a l’anàlisi i la definició del context creatiu, la presa de decisions i el plantejament de projectes. L’Arxiu Valencià del Disseny ha adoptat la tècnica de l’entrevista dins del projecte de memòria per a centrar el seu estudi sobre la visió i el posicionament dels dissenyadors i les dissenyadores davant la pràctica i la conceptualització del disseny i la utilitza anant més enllà, com a una manera de veure i de descriure la realitat a partir de l’observació dels autors sobre la seua pràctica creativa. Els resultats obtinguts, aquestes entrevistes que són accessibles a través del web i dels comptes socials de l’Arxiu, estan a disposició de la recerca i de la innovació, de l’espectre social i cultural valencià per tal de poder capturar les diferents maneres d’abordar la creativitat i la seua implementació, revelar els problemes que pot presentar la seua pràctica, mostrar comportaments i posicionaments dels dissenyadors en interactuar amb el context, i impulsar els processos d’innovació de productes i serveis.
Amb la situació actual d’emergència planetària, caracteritzada per l’existència de diverses, greus i interconnectades problemàtiques entre les quals es troba el canvi climàtic, la capacitació i millora competencial de les persones és el primer pas cap a la implementació de les mesures que es requereixen.  En l’acte de presentació ha estat la directora de la Càtedra, Olga Mayoral, al costat dels i les representants dels diferents organismes que han participat en la seua creació: Paco Alòs, director de RS i Relacions Institucionals de Caixa Popular; Celsa Monrós, directora general del Canvi Climàtic de la Conselleria d'Agricultura, Desenvolupament Rural, Emergència Climàtica i Transició Ecològica; i Rosa Mª Donat, catedràtica de la Universitat de València i vicerectora d’Innovació i Transferència. L’acte ha estat moderat pel director del Jardí Botànic, Jaime Güemes.  La directora ha valorat la gran oportunitat que suposa la Càtedra CCC per a la societat en conjunt, ja que és un projecte que ha aconseguit aterrar en el territori i consolidar-se per a complir el seu principal objectiu de promoure la necessitat d'un canvi socioambiental. Mitjançant la Càtedra es pretén aprofundir en el coneixement i la comprensió del canvi climàtic i alinea les mesures que hem d'adoptar mitjançant formes individuals i accions col·lectives.   La Càtedra CCC aposta per la necessitat d’utilitzar fonts d'informació rigoroses i fiables, com és la divulgació científica, com a eina essencial per a situar-se de manera correcta davant les diferents qüestions i, addicionalment, participar i conéixer les investigacions que en aquest camp s'estan duent a terme.  Com a prioritat, es proposa a més promoure l'educació fora de l'aula com un recurs essencial en l'adquisició de les competències referent als temes relacionats amb la Sostenibilitat. Per a això, el Jardí Botànic servirà com a espai verd educatiu, un recurs que permetrà treballar qüestions d'una manera més atractiva i directa.   A més, ha manifestat la importància que tindrà la Càtedra CCC en treballar amb el professorat en actiu de diferents centres i nivells educatius que no han estat familiaritzats ni formats en aquestes qüestions, però que tenen l'oportunitat d'integrar-les a les seues matèries aprofitant les oportunitats que els currículum ofereixen. Tot amb la intenció d'aproximar-se a les problemàtiques socioambientals actuals i al canvi climàtic des d'una perspectiva competencial i activa.
Baix el nom de SENTiMENT, Falla Immaterial presenta en 2023 una experiència per a la ciutadania dividida en dos parts, la qual permet explorar el paisatge sonor de la ciutat de València al llarg del mes de març. En concret, el Centre Cultural La Nau acull la part de SENT, que consisteix en una instal·lació sensorial, auditiva i sensitiva que recrea una mascletà a escala sonora en un espai interior i fosc, de manera que s’aguditza el sentit de l’oïda i l’efecte de la vibració. La proposta SENT de Falla Immaterial, que romandrà a la Sala Oberta de La Nau fins al 26 de març, ha sigut creada a partir de la informació que ofereix el portal de dades obertes de l’Ajuntament de València. L’equip de l’ETSE-UV en col·laboració amb l’artista sonor Edu Comelles han treballat les gràfiques generades arran d’eixes dades perquè dibuixen el so i servisquen a manera de partitures. Així, s’ha reproduït la primera mascletà basada en intel·ligència artificial. A més, la instal·lació de SENT té un caràcter interactiu, de manera que l’espai expositiu transforma cada peça sonora i l’adapta segons les persones que la visiten, ja que la seua presència és capturada a través d’un sistema electrònic de sensors i un algorisme generatiu combina els sons dels coets i petards de la mascletà amb una seqüència diferent cada vegada. “Gràcies a la ciència hem creat una nova forma de viure la mascletà com un esdeveniment que és patrimoni immaterial de la ciutat. Esperem disparar, almenys, 1.000 mascletaes, que són aproximadament el nombre total de mascletaes que s'han disparat al llarg de la història. Tant de bo siguen més!”, ha afirmat Francisco Grimaldo, subdirector de l’ETSE-UV i director de la Falla Immaterial. "Cal cuidar el paisatge sonor, que ens defineix com a societat i construeix país més enllà del punt festiu. És una cosa col·lectiva, que és de totes les persones i, alhora, de cap", ha explicat Edu Comelles. "Ens agraden les propostes de cocreació artística com aquesta. Som una falla més i treballem la cultura popular i festiva des de La Nau", ha dit Ester Alba, vicerectora de Cultura i Esport de la Universitat de València. "Volem generar coneixement per a la ciutadania a través de les dades obertes i aquest projecte ens ho permet", ha conclòs Elisa Valía, regidora de Transparència i Govern Obert de l'Ajuntament de València. EL JOC DE CREAR UNA MASCLETÀ PRÒPIA EN LÍNIA Falla Immaterial no ha oblidat la seua vessant en línia i enguany també presenta una proposta al web oficial: fallaimmaterial.com. Ací, la ciutadania pot entrar i jugar a crear la seua pròpia mascletà des dels telèfons mòbils: segons es menege un dispositiu amb la mà es poden tirar piules, trons de bac, masclets i coets de canya. D’aquesta manera, l’experiència sonora de SENTiMENT transcendeix l’espai expositiu a La Nau i es pot gaudir per tot arreu. COMBOI OBERT AMB FALLA IMMATERIAL L’aplec de persones interessades en les Falles i la ciència és altre dels objectius de Falla Immaterial. Per això, es fa servir d’altre eix de la cultura valenciana: l’esmorzar, entés com una ocasió per a conéixer a l’equip del projecte i professionals que son referents en aquests àmbits. Així, cada any es convoca una matinal, que en 2023 tractarà sobre paisatge sonor, dades obertes i gastronomia. Serà el dissabte 11 de març, a les 10 hores, a l'Octubre Centre de Cultura Contemporània (Carrer de Sant Ferran - Número 12). L’assistència és lliure i gratuïta per a tothom. Tan sols requereix inscripció prèvia ACÍ. Falla Immaterial és un projecte de l’ETSE-UV que pretén augmentar la cultura científica de la societat mitjançant la festa local més popular i emblemàtica de la ciutat de València. La proposta SENTiMENT per a 2023 es completarà amb una altra instal·lació visual i lumínica al MuVIM que serà inaugurada pròximament. Així mateix, com ja és tradició, es plantarà un “ninot immaterial” a la Falla Arrancapins.
Aquest matí han estat presentades en roda de premsa el que seran les activitats commemoratives del 40 aniversari de la Universitat d’Estiu de Gandia. Una presentació que ha estat a càrrec de la Vicerectora de Cultura de la UV, Ester Alba, l’alcalde de Gandia, José Manuel Prieto, el regidor de cultura, Nahuel González, i el nou director d’activitats acadèmiques del CIG-UV, Joan del Alcàzar.  La Vicerectora Ester Alba ha aprofitat la seua intervenció per a presentar a Joan del Alcàzar com a nou director acadèmic del Centre Internacional de Gandia qui s’encarregarà de desenvolupar les activitats del 40 aniversari així com de les activitats culturals i acadèmiques que en els propers mesos la Universitat de València desenvoluparà a la capital de La Safor. A més, la Vicerectora ha posat de manifest el compromís social de la Universitat i el seu arrelament al territori. Per la seua banda, l’alcalde José Manuel Prieto ha destacat que els estius ‘no serien iguals sense el punt d’encontre que significa la UEG, on s’uneix el coneixement acadèmic i la investigació amb el component cultural en el sentit més ample d’oci i trobada amb la ciutadania’ al temps que afegia que ‘Gandia, amb la UEG, ha debatut, ha reflexionat i s'ha format, i ho ha fet al voltant de temes molt diversos i sempre de màxima actualitat’. Joan del Alcàzar ha estat l’encarregat de presentar les línies generals del programa que ha definit com un punt d’inflexió: un moment per mirar enrere però també per adaptar el projecte a una realitat canviant. El programa d’activitats començarà aquest divendres 24 de febrer amb un concert de l’Orfeó Universitari que actuarà per primera vegada a la ciutat. La cita serà a les 20h en l’Església de l’Escola Pia i presentarà un programa basat en Matèria de Bretanya,  de Carmelina Sánchez-Cutillas. El mes de març serà un mes dedicat a les dones i el feminisme. El dia 9, la catedràtica de Dret Penal, Paz Lloria pronunciarà una conferència al voltant de la protecció penal de la llibertat sexual en la Llei del Sols sí és sí, mentre que el dia 21 l’historiador Eladi Mainar ens conduirà al 1933 moment en que les dones comencen a votar. Aquestes dues cites seran en les instal·lacions del CIG-UV i seran d’entrada lliure. A l’abril, el Centre Internacional de Gandia serà seu de les jornades estatals de l’Associació Dret a Morir Dignament. Aquestes jornades tindran dues sessions obertes a la ciutadania: la primera el dia 20 d’abril amb una conferència al Palau Ducal del catedràtic en filosofia moral i senador, Javier de Lucas, qui parlarà sobre el dret a l’eutanàsia com a dret fonamental. Mentre, la segona serà a l’endemà, 21 d’abril, amb una representació teatral de la Companyia Huit Teatre que porta per títol ‘Per a morir-se de risa’. La programació prevista per al mes d’abril finalitzarà el dia 26 amb una conferència/talller sobre comunicació inclusiva no sexista.  La música iniciarà les activitats del mes de maig amb el Concert de Primavera que se celebrarà el dia 10 a les 19h al Palau Ducal. A més, el 25 de maig tindrà lloc una taula rodona que porta per títol ‘Recuperant la memòria: les fosses comuns, recerca, visibilitat, mobilització social’. La programació d’activitats finalitzarà en el mes de juny amb dues activitats. La primera d’elles una conferència al voltant de la figura de l’astrònom Muñoz. Una activitat innovadora ja que estarà acompanyada per una representació del grup de dança de la UV. Tancarà la programació, el Grup de Teatre de La Nau Gran que el dia 9 al Teatre Serrano representarà l’obra de Jesús Moncho ‘Les Noces d’Argent’. La programació d’activitats es completa amb tres exposicions que han estat presentades pel regidor de cultura, Nahuel González qui ha destacat el nivell de les tres propostes. La primera d’elles, produïda conjuntament per la Universitat i l’Ajuntament de la ciutat, serà una aproximació a l’obra de  l’escultor Andreu Alfaro. Aquesta exposició que portarà per títol ‘Andreu Alfaro, dibuixar l’espai’ es podrà visitar a la Casa de la Marquesa del 27 d’abril a l’11 de juny. Uns dies després, obrirà les portes, també a la Marquesa, l’exposició ‘UEG, 40 cites amb ‘ que es podrà visitar durant tot el mes de juliol. Paral·lelament, a la Sala Tossal s’obrirà la mostra ’15 mirades sobre la UEG’ on els artistes locals s’aproximaran a distints conceptes universitaris. Una exposició aquesta última que, en paraules del regidor de cultura, ‘responen al compromís tant de la Universitat com de l’Ajuntament de donar-li suport als artistes més joves de la comarca’.
Antoni Tordera ha rebut el Premi Carles Santos d’Arts Escèniques, atorgat per la Universitat de València; Vicent Alonso i Catalina, l’Isabel-Clara Simó de Creació Literària, atorgat per la Universitat d’Alacant; María Teresa Beguiristain, el Juana Francés d’Arts Plàstiques i Visuals, atorgat per la Universitat Miguel Hernández d’Elx; Marina Segarra, el José M.ª Yturralde de Disseny i Creativitat Tecnològica, atorgat per la Universitat Politècnica de València; i Ana María Archilés, el Matilde Salvador de Música, atorgat per la Universitat Jaume I de Castelló. La Universitat Alacant ha acollit l’acte de lliurament de la III Edició dels Premis PRECREA. L’esdeveniment ha estat presidit per la rectora de la UA, Amparo Navarro, com a amfitriona, i ha comptat amb la participació de les responsables dels vicerectorats de Cultura de les cinc universitats organitzadores. Correspon a cada universitat atorgar el premi en una de les cinc diferents categories que integren els PRECREA. Les universitats públiques reconeixen cada dos anys, “la meritòria labor, qualitat de les obres i la seua significació a l’excel·lència i la innovació de la vida cultural i artística valenciana” en les categories establides. Les persones guardonades han rebut l’escultura Palatina amb la qual s’identifiquen aquests premis, realitzada pels escultors i investigadors María José Zanón i Juan Francisco Martínez Gómez de Albacete, tots dos doctors en Belles Arts i professors de l’àrea d’escultura de la Facultat de Belles Arts d’Altea del Departament d’Art de la Universitat Miguel Hernández. La peça recrea una columna jònica, símbol de la cultura com a pilar fonamental de la nostra societat, que recorda els temples dedicats a deesses com Atenea, divinitat de la civilització, les arts i les ciències. Aquest guardó escultòric conceptualitzat en forma de motle ha sigut realitzat mitjançant la tècnica tradicional de fosa en arena en alumini blavós, que remet a la potencialitat de les universitats públiques per a contribuir a la transmissió del coneixement i la conformació d’un teixit cultural amb la societat. Els premiats En aquesta edició, el Premi Carlos Santos d’Arts Escèniques, concedit per la Universitat de València, ha sigut per a Antoni Tordera, catedràtic de Teoria i Història de les Pràctiques Escèniques en el Departament de Filologia Espanyola de la Universitat de València. Amb una avalada trajectòria com a autor i director, ha realitzat l’adaptació, dramatúrgia i direcció escènica de nombrosos muntatges teatrals i musicals amb els quals ha recorregut els festivals nacionals i internacionals més destacats, entre ells, el de Tardor de Madrid, de Teatre Clàssic d’Almagro o Palau de la Música a València. Ha sigut director artístic del Centre Dramàtic de la Generalitat Valenciana, del Festival Medieval d’Elx i del Projecte Escena Erasmus. En la seua faceta d’investigador teatral ha realitzat edicions crítiques de Calderón de la Barca, Miguel Mihura i Ortega y Gasset, entre altres. És també autor d’assajos sobre teatre publicats a Alemanya, Espanya, Itàlia, Anglaterra, Bèlgica i el Canadà. El Premi Isabel-Clara Simó de Creació Literària, concedit per la Universitat d’Alacant, ha distingit Vicent Alonso, un intel·lectual molt complet en el qual convergeixen el saber humanista, el compromís cívic i l’aportació creativa. Llicenciat en Filosofia i doctor en Filologia Catalana, ha exercit de professor de Filosofia en diversos centres de Batxillerat i, des de l’any 1988, com a docent en el Departament de Filologia Catalana de la Universitat de València. Va ser un dels fundadors de les revistes literàries Daina i Caràcters. L’any 1983 va iniciar la seua obra poètica amb la publicació de Vel de claredats (1983), una trajectòria que continua. El seu últim llibre de poesia, publicat al març de 2021 ha sigut Han fugit els merles de març. En aquest temps ha publicat mitja dotzena de poemaris, amb gran impacte de crítica i molts dels quals han sigut traduïts a diversos idiomes. L’obra de Vicent Alonso ha destacat en diversos camps: docència, creació, traducció, dinamització cultural, assaig i crítica literària. El Premi José M. Yturralde de Disseny i Creativitat Tecnològica, concedit per la Universitat Politècnica de València, ha recaigut en Marina Segarra, pionera en Comunicació Audiovisual en el seu vessant docent i en la seua trajectòria professional. Com a docent ha exercit de professora durant 35 anys de la Universitat Politècnica de València en assignatures, totes elles, de nova implantació. Llicenciada en Història de l’Art per la Universitat de Valencià; professora de Dibuix per l’Escola Superior de Belles Arts de Sant Carles. Llicenciada en Belles Arts i doctora en Belles Arts per la Universitat Politècnica de València, va ser pionera en la introducció de la formació en còmic en Belles Arts; en la introducció del vídeo, els ordinadors gràfics i altres tècniques com el chroma-key. Ha sigut creadora i impulsora d’assignatures noves d’indagació en mètodes d’aprenentatge actiu en la implantació del nou pla d’estudis i de la llicenciatura de comunicació audiovisual de la UPV. El Premi Matilde Salvador de Música, concedit per la Universitat Jaume I, ha sigut per a Ana María Archilés. Intèrpret i professora, Archilés comença els seus estudis musicals de guitarra als sis anys i als onze ingressa en el Conservatori Mestre Tárrega de Castelló. Completa els seus estudis superiors en el conservatori Joaquín Rodrigo de València amb matrícula d’honor. Paral·lelament realitza la diplomatura de Relacions Laborals a la Universitat Jaume I de Castelló i després el màster en investigació musical, en la Universitat Internacional Valenciana, VIU. Posteriorment serà alumna oficial del Konservatorium der Stadt Basel (Basilea-Suïssa) i després de tres anys d’estudis amb el gran mestre de guitarra italià Oscar Ghiglia, obté el títol amb excel·lent. L’any 2000 estudia en l’Accademia Musicale Chigiana di Siena (Itàlia). Ana María Archilés va començar les seues actuacions amb 9 anys i, durant tres dècades, continua les seues interpretacions tant com solista, com integrant de diversos grups de música de cambra i orquestres. Ha actuat a Portugal, Espanya, Costa Rica, el Japó, Itàlia i la Xina. Ha gravat el CD Homenatges i, actualment compagina el seu vessant de concertista amb la docència en el Conservatori Professional de Música Mestre Tárrega de Castelló de la Plana. El Premi Juana Francés d’Arts Plàstiques i Visuals, concedit per la Universitat Miguel Hernández, ha distingit a María Teresa Beguiristain, pel seu treball i compromís amb les pràctiques artístiques de dones en la Comunitat Valenciana. María Teresa Beguiristain és filòsofa, crítica d’art i comissària d’art. Llicenciada en Filosofia i en Filologia Anglesa, doctora en Filosofia, va ser professora i investigadora de la Universitat de València-Estudi General. El seu compromís polític amb el moviment feminista i la seua connexió amb les escenes de l’art contemporani internacional la situen com una peça clau per a entendre la història de l’art contemporani, especialment el produït per dones. Va ser directora de l’Associació Valenciana de Crítics d’Art i vicepresidenta de l’Associació Internacional de Crítics d’Art. La seua labor com a traductora va ajudar a difondre el pensament estètic dels grans filòsofs del segle XVIII. És membre fundador d’Ediciones Mahali, un projecte editorial que publica llibres relacionats amb les arts escèniques en general i amb la dansa en particular, així com monogràfics d'art, històries de la dansa i quaderns i guies pedagògiques. Maestoso Brass Ensemble UA El Quinteto de Vientos de l’Orquestra Filharmònica de Universitat d’Alacant (OFUA) acompanyarà l’acte d’entrega de premis amb dues intervencions. Una primera en la què l’agrupació interpretarà Fugue in G minor, de Bach, i una segona integrada per les peces musicals White Rose, de Caleb Husdon; Rondo Alla turca/ Turkish March, de Mozart; i l’ària El Toreador, de Bizet.
Amb aquesta edició es compleixen dotze anys de fantasia extrema, fanzines, còmics, concerts, serigrafia, cartells, fotografia i les més variades propostes del DIY (Do It Yourself) de l’escena gràfica europea i llatinoamericana. Un desafiament a la concepció tradicional de l’edició, l’autogestió, la distribució, les llibreries i l’art. Més d’una dècada en peus enmig de l’adversitat, amb edicions celebrades en l’horta i en locals okupats sense llum o els sostres dels quals es van esfondrar fortuïtament pocs mesos després. Una dècada de la potència i sordidesa que ha posat a València en el mapa de l’escena underground i que ha consagrat a Tenderete com el festival gràfic més mític d’Espanya i un dels més importants d’Europa. Entre les persones i grups internacionals d'aquesta edició estan el col·lectiu *Enter Press (@enter_press_ / Itàlia), Strane Dizioni (strane_dizioni / Itàlia), Potato Publishing (@potatopublishing / Àustria), SUBSERI (@_subseri_ / Itàlia), Magma Bruta (@magma.bruta / Portugal), Karla Paloma (@_karlapaloma / Alemanya)…)… Compartiran festival amb AIA Editorial (@aiaeditorial), Alice Monvaillier (@alice_monvaillier), Elena Höch (@elenahoch), MarJiSol (@marjisolart), Mitmaq Ediciones (@mitmaq_ediciones), nerrr (@nernelada), Hungry Eyes (@hungryeyes_vilnius), Jorge Parras (@j_rg_p_rr_s), Laboratorio de Artes Mixtas (@laboratorio_artes_mixtas), Maria Barrera (@la.maribarrera), Tres manos (@eb.sardain, @oceanolinares, @sincurriculum), belsolis (@btheartt)... A aquesta edició s’han presentat 270 projectes d’Espanya i altres països, una xifra que demostra un gran poder de convocatòria. D’ells s’han seleccionat 110. Seran un parell de dies plens d’activitats amb exposicions, concerts, tallers, xarrades, ràdio en directe i, sobretot, autoedició. L’autor del cartell d’aquesta 20a edició és Igor Hofbauer. L’esdeveniment es pot seguir en Twitter en @tenderetefestival. L’entrada és lliure per a tot públic. Un micromecenatge servirà per a finançar el pagament als convidats i altres despeses del festival: gofund.me/3e44189d
Moderà la sessió, que va comptar amb el suport de l’Agència Valenciana de la Innovació, el catedràtic de la Universitat Politècnica de València Manuel Lecuona per a qui la circularitat és un fet al qual, tal com recullen les diferents agendes internacionals (ODS 2030, Horitzó 2020…), els agents industrials han d’adaptar-se a partir de la relació i la connexió entre pimes, startups, grans empreses, institucions acadèmiques, instituts tecnològics i institucions públiques. “Aquest taller pretén connectar als diferents agents del disseny que han d’enfrontar el repte de la circularitat per a adaptar-se a la realitat europea, nacional i també autonòmica. A través de la dinamització del teixit empresarial valencià, volem oferir assistència a xicotets emprenedors, startups i també a empreses industrials del disseny per a aprendre a implantar els indicadors de circularitat que ens exigeix el marc legal internacional", explicava Lecuona. Així doncs, aquest primer taller organitzat per l’Arxiu Valencià del Disseny va enllaçar d’alguna manera amb el congrés internacional que es va celebrar a la Universitat de València el passat mes de novembre, dedicat a la circularitat en l’ecosistema del disseny des d’un punt de vista ampli, global i acadèmic, que ara adquiria una dimensió local i pròxima, “precisament per a fer emergir als nostres agents”, apuntava el catedràtic de Disseny, per a qui la clau d’aquest repte resideix en l’orientació i l’assessorament, així com en les relacions entre els teixits empresarial, tecnològic, industrial i públic. Seguint aquesta línia de treball, l’Arxiu ha realitzat enguany tres webinars reunint diferents generacions d’empreses amb l’objectiu de contribuir a la consolidació del sistema productiu valencià vinculat al disseny, la transferència de coneixement i la cooperació entre els seus agents. El taller ‘Circularitat per a temps turbulents: l’activisme des del disseny’ es realitzà en modalitat semipresencial i pot recuperar-se íntegrament a través del canal de Youtube de la Fundació General de la Universitat de València.
L’escriptora i politòloga Nazanin Armanian impartirà una conferència sobre la situació actual a l’Iran. Serà presentada pel degà de la Facultat de Dret, Javier Palao. A continuació, se celebrarà una taula redona moderada pel degà, en la qual participaran la pròpia Armanian, la traductora i intèrpret Ryma Sheermohammadi i la responsable de l’àrea jurídica d’Amnistia Internacional-València, María Chaqués. Amb aquesta jornada, explica Javier Palao, “pretenem d’una banda donar a conéixer la situació actual de l’Iran, partint de la seua història mil·lenària i de les aportacions que la seua cultura ha fet a la pròpia cultura occidental. Volem proporcionar dades i testimoniatges amb els quals jutjar millor què és el que està passant al país, més enllà del que es veu diàriament en televisió”. I, d’altra banda, afegeix el professor Palao, “la jornada vol fer un èmfasi especial en la segregació i la repressió que el règim iranià duu a terme contra les dones de l’Iran”.
El primer número de la revista, que ha vist la llum en el marc de l’Any de la Capitalitat Mundial del Disseny, inclou quatre articles acadèmics: un estudi sobre l’origen del codisseny, signat per Raquel Pelta, professora de la Universitat de Barcelona, investigadora en disseny i divulgadora; una reflexió entorn de la professió a càrrec de Nacho Lavernia, un dels pioners del disseny valencià, una prospecció sobre el retorn de les inversions en disseny, de Manuel Lecuona; i un estudi entorn de l’obra inèdita de Pedro Miralles, per Pilar Mellado. Així mateix, la revista recupera una conferència de l’historiador de l’art Tomàs Llorens de 1985 sobre la naturalesa de la professió del dissenyador; i un article dels dissenyadors Carlos Tíscar i Narcís Díez, i del periodista F. Pérez Puche sobre els jocs infantils de la Glorieta de València. La coberta del número 1 és obra de Pepe Gimeno, Premi Nacional de Disseny 2020 i referència del disseny espanyol; i el disseny gràfic, de Kike Correcher. L’acte de presentació ha tingut lloc a l’Escola d’Art i Superior de Disseny (EASD) de València, presidit per la seua directora, Rosa Esteban, i la vicerectora de Cultura i Societat de la Universitat de València, Ester Alba, acompanyades pels codirectors de l’AVD, els professors Xavier Giner (EASD) i Vicente Pla (UV), directors també de la revista, que ha estat editada per la Universitat de València amb el suport de l’Agència Valenciana de la Innovació (AVI). Entre el públic assistent es trobaven el president de la Fundació del Disseny de la Comunitat Valenciana, Vicent Martínez; la dissenyadora Lola Castelló; el degà del Col·legi de Dissenyadors d’Interior de la Comunitat Valenciana, Pepe Cosín; el gerent de la Fundació General de la UV, Cristóbal Suria; donants i dipositaris de l’Arxiu –entre ells, Manuel Lecuona, Xavier Bordils i Julio Vives–; autors, com ara Nacho Lavernia i Tomás Gorría; els dissenyadors de la revista Pepe Gimeno i Boke Bazán; professorat i estudiantat de Disseny. Giner i Pla han destacat aquest projecte com a “una publicació al servei de la recerca sobre disseny”, per la qual cosa pretén reunir al seu voltant a la comunitat investigadora interessada en el disseny, publicar el material derivat de les tesis doctorals sobre disseny i les recerques que es generen a partir de l’estudi dels fons propis de l’Arxiu. A més, la revista de l’AVD servirà de canal de difusió del congrés internacional promogut pel mateix Arxiu, que enguany porta per títol ‘El disseny en el marc de l’economia circular: creació, valorització i recepció’ i se celebrarà del 10 al 12 de novembre a la Facultat de Geografia i Història de la Universitat de València, seu de l’AVD. “ARXIU és una revista que compleix amb els estàndards del reconeixement acadèmic i que compta amb un comité editorial i científic de renom format per les principals institucions valencianes de recerca sobre el disseny i per personalitats de reconegut prestigi nacional i internacional. Es tracta, per tant, d’una revista de recerca Open Access, lliure i disponible en format digital i imprés”, ha assenyalat la vicerectora Ester Alba. També ha subratllat el “suport ferm de l’Agència Valenciana d’Innovació al projecte de l’Arxiu, el qual a més de conservar, custodiar i transferir coneixement pretén innovar en els aspectes més importants del disseny”. Rosa Esteban, per la seua banda, s’ha referit a la revista com a “un gran repte aconseguit” i ha subratllat: “És el resultat d’una fructífera col·laboració entre institucions, la qual permet que l’Arxiu visca i que la recerca en disseny avance. El futur es troba en aquestes sinergies i per això apostem per continuar treballant junts”.  L’AVD i la Fundació General UV  L’Arxiu Valencià del Disseny naix, a iniciativa de la Universitat de València i l’Escola d’Art i Superior de Disseny (EASD), com a un espai de generació de coneixement, i un laboratori d’innovació i creativitat amb un marcat caràcter de futur. L’accés als fons digitalitzats és obert i gratuït, i serveix com a motor de les economies innovadores i del desenvolupament sostenible, les indústries creatives i el teixit industrial valencià, posant al seu abast el desenvolupament de processos de disseny i d’innovació. Els primers fons amb els quals es va constituir van ser les donacions dels llegats i de l’arxiu personal de Lola Castelló i Vicent Martínez sobre Punt Mobles, i Manuel Lecuona amb plànols i dibuixos de José Martínez Peris. Des de llavors, l’any 2018, s’hi han incorporat les donacions del Col·legi de Dissenyadors d’Interior de la Comunitat Valenciana (CDICV), amb 522 projectes de 16 pioners de l’interiorisme dels anys 70, entre els quals José Arrufat, Pepe Blanquer, Casto Buigues, Manuel Dauffí, Ignacio de Astorza, Ramiro de la Torre, Paco Jorro, José Martínez Medina Montoro, Armando Munuera, Manuel Pinazo, Francisco Sebastián, Rafael Tamarit o Diego Zambrano; els llegats de Xavier Bordils, José Juan Belda, Pepe Benlliure, Paco Bascuñán; i la donació de l’arxiu de la Família Martínez-Medina. La Fundació General de la Universitat de València té, entre les seues funcions, les de fomentar activitats de recerca científica i desenvolupament tecnològic; promocionar i crear biblioteques, arxius i centres de documentació; i prestar serveis propis d’aquests òrgans de consulta. Com a mitjà propi instrumental i servei tècnic de la Universitat de València, la Fundació General és dipositària de l’encàrrec de gestió global de l’Arxiu Valencià del Disseny.
La signatura d’aquest conveni entre ambdues entitats suposa la concessió directa d’una subvenció dins de la línia pressupostària de la Generalitat per a l’impuls a la generació de coneixement innovador en disseny per part dels agents del sistema valencià d’innovació, entre els quals l’Arxiu Valencià del Disseny, a partir del llegat històric del disseny a la Comunitat Valenciana. Aquest projecte conjunt suposa així una aposta per la promoció d’accions d’interconnexió entre els àmbits de l’economia productiva, la recerca i l’ecosistema del disseny que, a més, té lloc en el marc de la Capitalitat Mundial del Disseny a València aquest 2022. En aquest sentit, l’Arxiu Valencià del Disseny naix, a iniciativa de la Universitat de València i l’Escola d’Art i Superior de Disseny (EASD), com a un espai de generació de coneixement, i un laboratori d’innovació i creativitat amb un marcat caràcter de futur. L’accés als fons digitalitzats és obert i gratuït, i ha de servir com a motor de les economies innovadores i del desenvolupament sostenible, les indústries creatives i el teixit industrial valencià, posant al seu abast el desenvolupament de processos de disseny i d’innovació. Així doncs, la principal funció de l’AVD és generar coneixement útil sobre el disseny a partir de la posada en valor i la custòdia d’una experiència que ha estat fonamental en el desenvolupament econòmic valencià des dels anys 80 del segle passat en diferents àrees, com són el producte, la indústria, el grafisme, la comunicació i l’interiorisme, així com formats i nivells de rellevància. Tot allò, amb la pretensió de preservar la memòria de la cultura del disseny a la Comunitat Valenciana per a construir el futur, la qual cosa fa de l’Arxiu un instrument inèdit que permetrà desenvolupar accions pròpies de transferència de coneixement. Per tant, l’Arxiu té la responsabilitat de recopilar, conservar i catalogar la documentació generada pels actors de l’ecosistema del disseny (dissenyadors, empreses de serveis de disseny, departaments de disseny de les empreses valencianes més destacades, institucions promotores del disseny, gestors culturals…) per tal que aquest llegat materialitze la memòria històrica i puga ser consultat, estudiat i posat a disposició de la recerca sobre el disseny i el seu impacte econòmic i social. En aquest context, l’Arxiu Valencià del Disseny adquireix el compromís d’articular un sistema de gestió del coneixement per al desenvolupament de nous productes, de contribuir a la presa de decisions i productivitat econòmica de les empreses, i servir d’instrument de suport a les polítiques de desenvolupament, econòmiques i culturals del Sistema Disseny de la Comunitat Valenciana mitjançant la digitalització dels fons custodiats; la catalogació de fons; l’organització del Congrés Internacional ‘El disseny en el marc de l’economia circular: creació, valorització i recepció’, que se celebrarà a la Facultat de Geografia i Història de la Universitat de València (seu de l’Arxiu) del 10 al 12 de novembre; la recerca, la difusió i la posada en valor dels fons a través de jornades, seminaris, exposicions i l’edició de la revista ARXIU, que presentarà el seu primer número el pròxim 20 d’octubre a l’EASD; la promoció de workshops d’innovació i promoció del talent jove; i el posicionament en el teixit empresarial nacional i internacional creant noves xarxes i canals de comunicació. La Fundació General de la Universitat de València té, entre les seues funcions, les de fomentar activitats de recerca científica i desenvolupament tecnològic; promocionar i crear biblioteques, arxius i centres de documentació; i prestar serveis propis d’aquests òrgans de consulta. Com a mitjà propi instrumental i servei tècnic de la Universitat de València, la Fundació General és dipositària de l’encàrrec de gestió global de l’Arxiu  Valencià del Disseny. L'Agència Valenciana de la Innovació, que enguany ha destinat prop de 47 milions d’euros per a finançar la recerca aplicada i orientada al teixit productiu, recull en el seu Pla Estratègic de Subvencions per al període 2022-2024 la línia d’ajudes a l’impuls de l’Arxiu Valencià del Disseny amb una dotació de 130.000 euros. A través de la seua convocatòria anual en concurrència competitiva i dels convenis de col·laboració subscrits amb organitzacions del Sistema Valencià d’Innovació, l’AVI incentiva el desenvolupament de solucions als grans reptes que han de fer front les empreses alhora que afavoreix la seua transferència efectiva.
Els cursos se celebraran entre els mesos de novembre de 2022 i març de 2023, i la inscripció, que es realitzarà online ací, ja està oberta. La setena edició d‘English for art historians’ és el primer dels cursos que s’ofereix i que comença el pròxim 4 de novembre. Impartit pel professor del departament d’Història de l’Art Jorge Sebastián Lozano, la docència i participació es farà tota en anglés en un nivell B1. Rubén Pacheco Díaz oferirà la novena edició del curs ‘Planificació de projectes expositius’, que comença el 14 de novembre. ‘Mediació cultural: acció social a través de les pràctiques artístiques’ es desenvoluparà del 20 al 24 de febrer de 2023. Aquesta huitena edició estarà impartida per l’educadora social i experta en artteràpia transmodal Elizabet Català Collado i per la mediadora cultural Elisa Martínez. Finalment, la cinquena edició del curs ‘Introducció al mercat de l’art’ s’iniciarà el 21 de març impartit per la consultora d’art i agent cultural Amparela Benlliure, i serà l’únic que s’oferirà en línia.
‘El Mur: Els llocs de la memòria’ és un podcast de 13 capítols, amb una duració de 25 minuts cadascun, que recupera la memòria de la Guerra Civil amb els testimonis de les persones supervivents, herois i també víctimes. El nom del projecte es refereix al Mur de Paterna, un espai on el franquisme va afusellar a més de 2.200 persones. Ha sigut dirigit pel professor de Comunicació de la Universitat i periodista Carlos López Olano. Entre altres, els capítols tracten les presons (la de dones del Passeig de la Petxina o la de Sant Miquel dels Reis, les dues a València), els bombardejos (com el del Mercat d’Alacant de maig de 1938, on van morir més de 300 persones, o el de Castelló de 1937); els camps de concentració (per exemple, el d’Albatera); els aeròdroms (els de Fontanars dels Alforins o La Pobla del Duc) o la línia XYZ, alçada en el sud de la província de Castelló i que arribava fins a Terol com a últim bastió davant l'avanç de les tropes franquistes cap a València. “Per a la narració d’aquestes històries de memòria s’usen tot tipus d’eines audiovisuals. Cada capítol està format per un podcast radiofònic, demissió per ones, web i xarxes, i una ampliació per a la web, en què s’ofereixen fotografies, vídeos, documents, il·lustracions, imatges gravades amb dron o amb càmeres de 360°, la qual cosa permet una diversitat d’acostaments narratius que obrin noves maneres de comptar amb la mirada sempre posada en la innovació, i això és precisament el que ens han premiat”, explica López Olano. La sèrie documental, en la qual també col·labora la professora de Periodisme de la Universitat de València Lola Bañón, té com a objectiu que noves generacions coneguen el testimoniatge de les persones protagonistes de la Guerra i la Repressió, empresonades, afusellades o assenyalades després dels judicis sumaríssims, i aquelles que van viure els bombardejos, atacs, o qualsevol tipus de discriminació. També els espais on es van produir els fets i que actualment formen un ingent patrimoni cultural. L’equip del documental el completen Eduard Torres en redacció, gestió de xarxes i il·lustracions; Sergio Formoso en imatge, disseny visual i web; Miguel Coll en edició, realització sonora i locució; i Ofèlia Sanmartín en correcció del valencià. Actualment, es prepara una quarta temporada de la sèrie que comptarà temes relacionats amb l’exili brutal i la fractura generacional que va provocar durant la postguerra espanyola. El curs passat ja va obtindre el premi al podcast més innovador dels 21 Premis Ràdio Associació de Catalunya, l’entitat que cogestiona les emissores catalanes RAC.
En concret, s’han desenvolupat quatre tallers en què museus i centres culturals de la ciutat es van obrir d’una manera molt especial al col·lectiu de persones refugiades gestionat per CEAR, una ONG dedicada a defensar els drets humans de les persones refugiades, apàtrides i migrants amb necessitat de protecció internacional. Els tallers van ser dirigits per la plataforma creativa Trampolín, que funciona des de la base de la participació, la inclusió i la creença en el potencial creatiu de totes les persones. En detall, van tractar d’establir un diàleg amb les exposicions dels museus visitats perquè els participants desenvoluparen activitats d’exploració creativa amb diverses eines i materials. I tot amb l’objectiu que compartiren els seus propis imaginaris, explotaren la seua creativitat i compartiren experiències lúdiques amb iguals. El primer taller, realitzat el dia 18 de desembre, tingué com a escenari La Nau i precisament va consistir a fer una visita a les instal·lacions d’aquest edifici per obtenir estratègies sobre com abordar una visita a un centre cultural i gaudir del patrimoni cultural i artístic que es presenta al seu abast. La segona sessió tingué lloc el dia 22 de gener i en aquesta ocasió l’espai a visitar va ser el centre cultural Bombas Gens que acollia una exposició d’Irma Blank. A més de conèixer la història de l’edifici i de la Fundació Per Amor a l’Art, que l’impulsa, els i les participants van realitzar exercicis sobre un dels elements més característics d’aquesta artista, l’escriptura. El Centre del Carme de Cultura Contemporània (CCCC) va ser el marc de la tercera sessió, el 12 de febrer. Els exercicis en què treballaren els membres de CEAR es basaren en les dues exposicions que acollia aquets edifici: «Artista i màquines» i «Per què soc així?». Aquesta jornada es va convertir en una explosió creativa, ja que van poder manipular materials en desús o de rebuig i fins i tot utilitzar màquines d’alta tecnologia per a establir una relació entre l’art, les màquines i els objectes. Per a tancar el cicle, el quart taller (el 5 de març) va tenir com a protagonista l’IVAM i concretament l’exposició «L’art i la vida», obra d’Anni i Josef Alberts. L’activitat proposada per Trampolín va tractar de reivindicar conceptes com percepció, composició i colors, i l’experiència va permetre als participants mostrar creacions individuals en que pogueren desenvolupar la seua autoexpressió. Tancava així la cinquena edició d’«Art i ment» amb la satisfacció de treballar amb un grup que s’ha mostrat participatiu i agraït, i que ens ha permès conèixer millor les necessitats d’un col·lectiu que, molt sovint, no compta en la planificació de les nostres propostes culturals. «Art i ment», en les seues edicions anteriors s’ha adreçat també a diferents grups per als quals l’accés al mon de la cultura és complicat, si no impossible. En concret s’han dedicat tres edicions a adolescents en risc d’exclusió social i un altre a dones víctimes de violència de gènere. A hores d’ara, ja està en marxa la programació de la sisena edició que començarà la pròxima tardor i que tindrà com a protagonistes un grup de joves en situació de precarietat. Per a ells s’han plantejat activitats encaminades a desenvolupar habilitats socials, aprendre a expressar emocions de manera adequada o resoldre conflictes sense actituds disruptives, entre altres.
El projecte es caracteritza per ser una obra performativa, dinàmica i col·laborativa, en la qual es va desenvolupar el procés de confecció de les bitàcoles tèxtils durant cinc dies, sent aquesta instància creativa el procés i l'obra al mateix temps, donant-se importància a la trobada entre les persones participants que al seu torn es converteixen en part integrant de l'obra. Aquesta manera d'accionar enalteix al procés mateix més que a l'obra resultant d'aquest, situant així l'art com a vida quotidiana, sustentant un fort sentit de totalitat que no separa l'ofici de l'exhibició, ni la creació de l'artesà/a-artista de la vida mateixa.   Per a la realització de les bitàcoles tèxtils es va requerir la col·laboració de 5 artistes, els qui van facilitar els processos d'introspecció, instant que els i les participants reflexionaren sobre les seues experiències individuals vinculades al seu entorn des de l'inici de la pandèmia, a més de facilitar l'aprenentatge de l'ofici tèxtil necessari per a la confecció material de la bitàcola, i de participar en el registre, edició i difusió de material fotogràfic, audiovisual i sonor mitjançant xarxes socials.  Amb aquest objectiu es van proposar 4 eixos a reflexionar en cada sessió: afectes, territori i futur, activats mitjançant instàncies motivadores, com a preguntes catalitzadores de memòria personal, la lectura de textos evocadors, o l'exhibició de treballs manuals que hagen sigut creats prèviament com a reflex de moments històrics crítics similars, amb la finalitat d'evidenciar la funció terapèutica de l'art, al mateix temps que es va promoure la construcció d'una identitat situada i dialògica amb el seu context i teixit social.   La confecció de la bitàcola tèxtil es va realitzar a partir de la pràctica de tècniques com ara el brodat i la costura, les quals posen en valor el coneixement de sabers populars i de transmissió oral, revaloritzant i redimensionant el valor del temps, alhora que es rescaten valors com la paciència, la voluntat i la constància. A través d'aquest projecte es reforça a més la missió de la Universitat de ser un espai segur per a la reflexió i canalització de les emocions, així com un lloc de trobada en el qual propiciar el pensament crític i el desenvolupament personal
El certamen enguany serà el dissabte 18 de juny, de 10 a 16 hores, i el període d’inscripcions, de caràcter gratuït, està obert fins al dijous 16, tot i que hi haurà algunes places reservades per inscriure’s el mateix dia del concurs. Les persones participants en InsPirats, les quals hauran de ser majors de 16 anys, podran accedir a quatre premis, dos per modalitat. En pintura, seran de 700 i 400 euros, mentre que en narrativa breu ascendiran a 400 i 200 euros. Tots ells, rebran també un diploma acreditatiu. Els guardons es donaran el mateix dia per la vesprada, i el veredicte el realitzarà un jurat integrat per persones expertes del món de l’art, la literatura i la cultura. Cadascuna de les modalitats te les seues característiques pròpies que estan recollides a les bases del concurs. Per a la modalitat de pintura d’InsPirats cal acudir al Jardí amb els materials necessaris per al desenvolupament de l’obra, inclòs el cavallet, el qual es farà servir per a exposar l’obra el mateix dia del concurs. Serà imprescindible presentar un suport rígid -fusta, llenç o paper suportat per bastidor-, llis i sense textures, o amb una imprimació monocromàtica. Les mesures mínimes són de 50 cm i les màximes de 100 cm. Quant als aspectes formals de participació en narrativa curta,  es tracta de presentar un microrelat amb un màxim de 150 paraules i també cal portar les eines necessàries per a materialitzar el text (llibretes, paper, bolígrafs, etc), tot i que l’obra es presentarà en un full especial que facilitarà l’organització a cadascun dels participants per escriure la versió definitiva del text. El concurs està comissariat per l’artista valenciana Nuria Ferriol, i en acabar, s’enregistren totes les obres de pintura, i els guardons de narrativa, per formar part d’una exposició virtual que queda disponible a la web del Jardí Botànic. A més, es crea una peça audiovisual resum a càrrec de la productora Prosonarte. Les diferents edicions d’InsPirats estan recollides al canal de youtube del Jardí Botànic. El director del Jardí, Jaime Güemes, descriu el concurs com “ una oportunitat per a redescobrir el Botànic. D’aquest espai inspirador apareixen obres noves que no podrien nàixer en altre lloc. Pot ser els InsPirats i les InsPirades hagen vingut altres vegades, però la naturalesa canviant del Jardí i la intensitat del concurs, contra el temps, els mostrarà una imatge única i irrepetible”. I afegeix, “també és un dia bonic per a visitar el Jardí, perquè passejant entre els i les artistes veiem el seu treball, i veiem el Jardí a través dels seus ulls i les seues mans”.
Més de 80 il·lustradors estaran dibuixant en directe durant un cap de setmana replet d’activitats, música i molta creativitat al claustre de La Nau. Com a eix de la programació hi haurà un mercat d’il·lustració on els artistes crearan in situ. Entre els participants hi haurà, entre altres, Jaume Mora, Miguel Monkc, RKPK, Elisa Talens o Colors al Vent. Al centre del claustre, a l’espai Sailor, se succeiran entrevistes a artistes, intervencions artístiques, xarrades, música i algunes sorpreses més. Les Jornades també són una oportunitat per aprendre i no només per als artistes: l’EASD-València, Tapinearte i alguns dels nostres artistes oferiran tallers vinculats amb la il·lustració i el disseny per a tots els públics. Les Jornades començaran el divendres 6 de maig, a les 17 hores, amb la intervenció de Dr. Mackandall sobre un photocall i una presentació en la qual participaran els col·laboradors de les JIV 05, María Lapiedra, directora de Comunicació de la WDC-València (World Design Capital València 2022); Javier Mestre, subbdirector de l’EASD-València (Escola Superior de Disseny ); Mai Hidalgo i Empar Piera com a coordinadores de les JIV i Jesús Rodríguez, de Juntos por la vida. La vesprada de dissabte tindrà lloc l’acció solidària a favor de la fundació Juntos por la vida en la seua campanya d’emergència a Ucraïna. Xëlon, Daniella Martí, Azucena González i Inma Carpena intervindran sobre el mobiliari donat per les empreses valencianes Gandia Blasco i Actiu. Aquests mobles o objectes de disseny es posaran a la venda a favor de la campanya d’emergència a Ucraïna al final de la vesprada i a través de les xarxes socials del JIV. La música també formarà part de les Jornades amb DJ com Xino DJ i Guerrilla Xhen. Diumenge, com a cloenda de les JIV, la cantant Elia Casanova presentarà el disc il·lustrat Elvas.
L'acte, celebrat dijous 31 d'abril a les 12 hores en el Claustre de La Nau, ha comptat amb les intervencions de la vicerectora de Cultura de la Universitat de València; Ester Alba; Asunción Pérez, defensora de les Persones Majors de l’Ajuntament de València, i Vicente Cerverón, coordinador de l'itinerari de Ciència i Tecnologia, un dels que té el programa La Nau Gran. El lliurament de diplomes també ha comptat amb la participació d'Empar Alemany Escrivá, estudiant de l'itinerari de Psicologia, en representació de la promoció. El programa permet a les persones majors accedir com a alumnes a la Universitat de València, encara que sense l’expedició d'un títol oficial, i compartir les aules i les matèries amb la resta d'estudiants que cursa les titulacions reglades. Així, l’alumnat de La Nau Gran pertany a l'entorn universitari real i participen activament en els coneixements, la cultura, la investigació i el debat. La vicerectora, que ha sigut docent i coordinadora dels itineraris adscrits a la Facultat de Geografia i Història en La Nau Gran, ha afirmat emocionada que aquest programa suposa “gaudir de la vida universitària no sols per les classes, sinó pel que significa viure la Universitat com una institució fonamental de la societat democràtica. La Nau Gran forma part de l'essència de la Universitat complint amb allò que és la seua tercera missió: l'extensió universitària, acostar la cultura a la societat més enllà de la docència i la investigació”. Ester Alba assegura que des del seu vicerectorat es continuarà apostant “fermament” per la consolidació d'aquest projecte, i ha avançat que s'obriran noves vies com la internacionalització i es continuarà amb projectes i convocatòries culturals ja iniciats, com ara els premis ‘Activa Cultura Nau Gran’. Vicente Cerverón ha descrit l’alumnat: “Són molt participatius, agraïts i interessats”, mentre que Asunción Pérez ha reivindicat “un lloc en el món per als majors de 65 anys”, que a la ciutat de València són més de 160.000 persones d’entre els 800.000 habitants. Més de 200 persones van rebre aquest diploma en l’acte celebrat a La Nau. també es van lliurar els diplomes de la primera promoció del Curs d'Alts Estudis en Pensament i Cultura de l'Antiguitat Clàssica (ANCLA), que va començar en el curs 2018-2019. L'oferta actual del programa es compon de nou itineraris formatius diferents, de tres cursos obligatoris cadascun d'ells. L'alumnat pot cursar des de Ciència i Tecnologia fins a Dret, Ciència política i Criminologia, passant per Psicologia, Història, Societat i Territori, Història de l'Art, Salut, Filosofia, o Llengua, Literatura i Comunicació; a més dels Alts Estudis en Pensament i Cultura de l'Antiguitat Clàssica (ANCLA) i els Alts Estudis en Psicologia en l'Edat Adulta, que tenen una duració de dos cursos. L’acte va concloure amb el cor de La Nau Gran interpretant el Gaudeamus Igitur.
Tota la informació es pot trobar en l'adreça: https://fallasbot.com/va/ “Enguany, #FallasBot està dedicat als 150.000 immigrats que van arribar a València amb qualsevol excusa, i es varen quedar. Que es van enamorar ací, que van trobar un treball, que van crear la seua família, i que volen ser part de nosaltres, els valencians”, afirmen els creadors de l’aplicació. En huit idiomes, sense publicitat, usant gratis el WhatsApp, els usuaris poden saber què està passant i gaudir de les visites guiades que moltes falles ofereixen enguany per a celebrar que València és la Capital Europea del Turisme Intel·ligent. Enguany, un equip de voluntaris de la Càtedra de Negoci Conversacional de la Universitat de València i l’associació ACICOM han cridat a totes les falles per a proposar que facen una visita guiada gratuïta a la seua falla i compartisquen la seua història. Quant costa una falla o un vestit de fallera? On guarden les falles el dia 20? De veritat les cremen? Per què la falla enguany és “així”? Què va passar en 2021?… i altres tantes històries que mostren la realitat fallera.
El projecte de la Falla Immaterial s’ha presentat en una roda de premsa celebrada aquest matí al Centre Cultural La Nau, i ha comptat amb la participació d’Ester Alba, vicerectora de Cultura de la Universitat de València; Francisco Grimaldo, subdirector de l’Escola Tècnica Superior d’Enginyeria (ETSE-UV) de la Universitat de València i director del projecte; Carmen Martín, Fallera Major de València; Elisa Valía, regidora de Transparència i Govern Obert de l’Ajuntament de València; i Juan Meneses, director de Don Falleret. Carmen Martín, ha agraït la Universitat de València, per crear un projecte, que ja ha complit sis anys, i que “permet gaudir de les Falles a través de la ciència, la tecnologia i la recerca”. En aquest sentit, ha subratllat que “és una iniciativa arriscada, que no permet tocar de forma tangible les falles, però sí fer-les visibles d’altra manera i és un orgull”. Tant Ester Alba com Elisa Valía han donat suport a aquest projecte sorgit de l’Escola Tècnica Superior d’Enginyeria de la Universitat de València, que recupera la identitat valenciana, sense oblidar la importància que per a la cultura té la tecnologia. A més, la vicerectora ha explicat que mitjançant aquestes iniciatives la Universitat aporta el coneixement a la ciutadania i esdevé una finestra d’aprenentatge utilitzant instruments tan habituals en el nostre dia a dia com són els telèfons mòbils. Enguany, la proposta, que es titula La Falla Vibra, proposa la construcció d’una falla virtual a través de la participació i la col·laboració de la ciutadania amb l’objectiu de descobrir aspectes socials, mediambientals i de benestar dels diferents barris i districtes de la ciutat. El projecte, que pretén fer “vibrar” les persones participants a través dels telèfons mòbils i la pàgina web, es desenvolupa mitjançant un joc interactiu que presenta diferents temàtiques i preguntes sobre un mapa de la ciutat. Com jugar amb els barris a través d’un nou algorisme Per jugar-hi només cal accedir, a través del mòbil, a la web de la Falla Immaterial (fallaimmaterial.com) i “vibrar” amb un nou algorisme de tractament intel·ligent de dades sobre medi ambient, societat, benestar, mobilitat i territori. Cada pregunta planteja diferents opcions, barris i districtes candidats a ser la resposta correcta, que es destaquen en format tridimensional. Les qüestions, com quin és el barri amb més associacions culturals, amb millor qualitat de l’aire o el districte amb més edificis singulars, s’extrauen del Portal de dades de la Regidoria de Transparència de l’Ajuntament de València. A través de la Càtedra de Ludificació i Govern Obert, l’Ajuntament ofereix a la Falla Immaterial una vasta quantitat de dades essencials per al coneixement i el desenvolupament col·lectiu de la població.  Totes les respostes seran processades i, a més de la creació d’un rànquing dels participants  amb més encerts, es construiran els monuments de manera col·laborativa. En aquest cas, també existeix un ninot indultat: aquell barri sobre el qual els jugadors i jugadores tinguen més coneixement. La “cremà” virtual serà -com a marca la tradició-, el proper 19 de març. Francisco Grimaldo, subdirector de l’Escola Tècnica Superior d’Enginyeria (ETSE-UV) de la Universitat de València i director de la Falla Immaterial, ha subratllat que el projecte sempre té un enfocament molt social i que, més enllà d’explorar la ciutat, l’objectiu és conèixer els qui l’habiten i redescobrir-nos a nosaltres mateixos.  La Falla Immaterial, projecte que al llarg dels anys ha aconseguit milions d’interaccions, també organitza una activitat complementària el proper dissabte 12 de març, a l’Octubre , Centre de Cultura Contemporània. La matinal Disseny, dades obertes i ludificació comptarà amb la participació de l’equip d’investigació del projecte i de dos dissenyadors fonamentals de l’imaginari faller: María José Tornero, primera dona a guanyar el cartell faller l’any 1976, i Miguel Ángel Molla, director d’art del Llibret Il·llustre: 5 anys de la Falla Immaterial. Per acudir a l’acte és necessària la inscripció prèvia en l’enllaç.   A més, hi haurà una reproducció física, convertida en ninot dels algorismes de la Falla Immaterial a la Falla Arancapins entre el 16 i 19 de març.
L'auge de l'interés per la recerca en còmic, traduït en un número creixent de tesis doctorals i treballs de final de grau i màster, així com la implantació d'estudis sobre còmic tant en graus oficials com propis, tindrà un important suport gràcies a aquesta secció que estarà puntualment actualitzada amb les publicacions que apareguen en aquest camp. A més, la secció disposarà d’un ampli catàleg de còmics, que permetrà analitzar la realitat d'un art en contínua evolució. La inauguració d'aquesta secció, que té un mural realitzat expressament per Barbiturikilss  (Bárbara Sebastián), se celebrà dijous 24, a les 18.30 h, amb la conferència d'Antonio Altarriba ‘La investigació de còmic a Espanya’. Altarriba, reconegut autor guardonat amb el Premi Nacional de Còmic, és a més un dels acadèmics pioners en la recerca d'historieta a Espanya, i va realitzar una de les primeres tesis doctorals sobre còmic que es van llegir al nostre país. La conferència tindrà lloc en la Sala de Formació de la Biblioteca i comptarà amb la participació de Barbiturikilss i Álvaro Pons, Càtedra d’Estudis del Còmic Fundació SM-Universitat de València. Antonio Altarriba (Saragossa, 1952) Catedràtic de filologia francesa a la Universitat del País Basc, ha desenvolupat en paral·lel una intensa carrera com a assagista, escriptor i guionista de còmic. Autor d'assajos pioners com ‘Comicsarías’ (juntament amb Antoni Remesar, 1987) o ‘La España del tebeo’ (2001) i fundador de revistes fonamentals com Neuróptica, ha treballat també com a guionista de còmic des dels anys 80. La seua carrera es va consolidar a partir de la publicació del llibre ‘El arte de volar’ (Ponent, 2009), junt amb Kim, que rebria el Premi Nacional de Còmic. L'obra forma un díptic fonamental sobre la història d'Espanya amb ‘El ala rota’ (2016).
En les assignatures de tècniques de dibuix i pintura i dibuix artístic, els joves i futurs artistes han gaudit d’una classe magistral de pintura i cal·ligrafia amb pinzell i tinta xinesa, impartida pel mestre cal·lígraf i col·laborador de l’ICUV, Adan Liu. La cal·ligrafia xinesa és una de les expressions de refinament més elevades i respectades de Xina, així com un dels exponents més representatius de les belles arts que va nàixer a Xina i que està present en moltes altres cultures del món. El paper, la tinta, el pinzell i la pedra eren considerats els quatre grans tresors de l’estudi a la Xina antiga, símbol de la importància que tradicionalment se li ha donat a l’educació en aquest país i que encara hui perdura. Amb aquesta activitat, dirigida a joves promeses de les belles arts, l’ICUV ha volgut fusionar diversos estils artístics. El tradicional, representat per la mil·lenària cal·ligrafia xinesa i el més actual, representat pels ensenyaments contemporanis que estudia l’alumnat de l’institut Joan Fuster de Sueca. En paraules del director de l’ICUV, Vicent Andreu, “volem que la cultura valenciana tinga un correlat intercultural amb una expressió artística tan arrelada en la història xinesa com la seua cal·ligrafia”.
El seu objectiu era informar a la ciutadania de la història d'aquest edifici, especialment durant la dictadura franquista quan va funcionar com a presó de dones. Els murs del Convent de Santa Clara van albergar en els primers anys de la dictadura a aproximadament mil preses, sobretot polítiques, i als seus fills en condicions de vida terribles. El monòlit servia també per a recordar-les, en un exercici de memòria democràtica. Tant el text informatiu com la fotografia de les preses polítiques van aparèixer gargotejades, tapades, amb esprai. Des de l'Aula d'Història i Memòria Democràtica de la Universitat de València denuncien “aquest acte de vandalisme, aquest nou intent d'esborrar-tapar la història recent, aquest nou atac a la memòria democràtica, aquesta agressió a les dones preses per la dictadura franquista”.  Text històric del monòlit, elaborat per l'Aula d'Història i Memòria Democràtica de la Universitat de València El Convent de Santa Clara va ser construït en 1911 per a una comunitat de religioses caputxines. Durant la Guerra Civil espanyola (1936-1939), les autoritats republicanes ho van utilitzar com a presó masculina. Posteriorment, a l'inici de la dictadura, va funcionar com a presó per a dones entre juny de 1939 i abril de 1942. Era una filial de la propera Presó Provincial de Dones, completament desbordada per la repressió franquista de postguerra.  Aproximadament mil preses represaliades per la dictadura van passar per aquesta presó improvisada. Eren dones d'esquerres, defensores de la Segona República, antifranquistes o familiars “de”.  Les condicions de vida eren terribles: amuntegament, aliments insuficients i en mal estat, condicions higièniques i sanitàries deplorables, paràsits, malalties, càstigs i maltractaments. També van viure xiquets i xiquetes molt xicotets, fills de les preses. En els seus quasi tres anys de funcionament, van morir set xiquets.
Responent als requeriments del Consell d’Europa, Aromas Itinerarium Salutis: promourà l’ocupació i el desenvolupament local a través del disseny i la posada en marxa de circuits turístics culturals sostenibles, d’experiència i accessibles, ocupació que, en clar compromís amb l’any europeu de la joventut, facilitarà la inserció laborar dels joves als països en què s’òbriguen els circuits, en la seua major part rurals. I des de l’àmbit acadèmic, també permetrà promoure treballs d’investigació que implique a les distintes àrees de coneixement des d’una perspectiva interdisciplinària. Per atendre les exigències del Consell d’Europa, la Universitat de València ha constituït l’associació Aromas Itinerarium Salutis, amb la qual serà possible elevar al Consell d’Europa per a la seua certificació la ruta europea de les espècies, les aromes i les plantes medicinals. L’acte oficial de la signatura de l’acta fundacional, amb els estatuts i els òrgans de govern de l’associació ha tingut lloc aquest mes de desembre al Centre Cultural de la Nau. A l’acte assistiren la vicerectora de Cultura i Esport de la Universitat de València i presidenta executiva de l’associació, Ester Alba; la directora de l’Escola d’Art i Superior de Disseny  de València, Rosa Esteban; la directora de Florida Universitària, Mercedes Herrero; els alcaldes dels Ajuntaments de Riba-roja de Túria, Robert Raga, i d’Ares dels Oms, Rafael Giménez; el vicepresident de la Fundació Todolí Citrus-Comunitat Valenciana, Fernando Todolí Cervera, i la directora del projecte, la professora Marisa Vázquez de Ágredos Pascual.  Tot va ser el resultat d’un any de treball en el qual va ser crucial el suport i la participació de diferents vicerectorats de la Universitat de València: Cultura i Esport, Projecció Territorial i Societat, i Internacionalització i Cooperació. En els pròxims mesos s’adheriran a l’associació, presidida per la rectora, Maria Vicenta Mestre, altres socis autonòmics, nacionals i internacionals, com la Universitat d’Alacant, la Universitat Complutense de Madrid o la Università degli Studi della Tuscia (Itàlia), entre moltes altres universitats, entitats, empreses o museus i institucions d’Espanya, Itàlia, Grècia, Croàcia, Romania, Suïssa, Portugal i França que ja han manifestat el seu interès. Les adhesions es formalitzaran entre els mesos de gener i abril de 2022, amb la sol·licitud prèvia de la certificació de l’itinerari cultural al Consell d’Europa en juliol de 2022 Aquest projecte és el descendent directe del projecte d’investigació sobre l’especieria de Santa Maria della Scala, que dirigeix des de fa sis anys la professora Marisa Vázquez de Ágredos Pascual, del Departament d’Història de l’Art de la Universitat de València, amb diferents fonts de finançament nacionals i internacionals, com el de la Conselleria d’Innovació, Universitats, Ciència i Societat Digital-Generalitat Valenciana (2020-2021),  i el d’Aboca spa. Società Agricola (2015-2021).  “Ha estat la identificació fisicoquímica i l’estudi cultural dels antics fàrmacs conservats en aquesta especieria històrica, lligada a l’orde religiós espanyol dels Carmelites Descalços i al convent que fundaren en l’actual Piazza de Santa Maria della Scala (al Trastevere de Roma), la que ens ha permés comprovar l’estreta relació que hi ha entre les espècies, les aromes i els fàrmacs des de temps antics, amb nombroses substàncies que compliren alhora les tres funcions”,  diu la professora Vázquea de Ágredos. El treball científic que ha realitzat la Universitat de València, en col·laboració amb la Universidade d’Évora (Portugal), la Università Ca’Foscari, de Venezia, la Universitat de Ciències Aplicades de la Suïssa Italiana i el Laboratori d’Arqueologia Molecular i Estructural (LAMS-CNRS-Sorbonne Université), posa de manifest que algunes de les especieries històriques es convertiren en mosaics culturals que aplegaren el saber sobre substàncies medicinals de civilitzacions i societats tan diverses com Egipte, el pròxim Orient antic, Grècia, Roma, les Índies orientals (l’Índia i  Ceilan), les occidentals (especialment Mèxic i el Perú) i les tradicions medicinals hebrea i islàmica, ambdues, igual que les anteriors, presents en l’especieria de Santa Maria della Scala, on també és possible trobar nous fàrmacs amb les novetats de Paracelso i les de temps molt posteriors. Tot això, en definitiva, permetrà elaborar un treball sobre els fàrmac, les espècies i les aromes que promourà la identitat, la memòria i el desenvolupament local, horitzons obligats en els itineraris culturals del Consell d’Europa. Altres exigències són el disseny i la posada en marxa de rutes accessibles, tant físiques com virtuals, per a la qual cosa la Universitat de València i l’Escola d’Art i Superior de Disseny  de València  estan treballant juntes; el desenvolupament d’un model turístic cultural, sostenible i d’experiència, en la definició del qual està sent crucial el grup de treball de turisme i desenvolupament de Florida Universitària; la participació activa de la població local, amb especial atenció als joves, en la qual està sent referència l’experiència que han acumulat  a través de diferents programes educatius els Ajuntaments de Riba-roja de Túria, Ares dels Oms i la Fundació Todolí Citrus-Comunitat Valenciana, i, finalment, el diàleg amb altres associacions d’itineraris culturals del Consell d’Europa, que en el cas d’Aromas Itinerarium Salutis es compleix a la perfecció a través de rutes com la de les termes, la de l’olivera o la dels fenicis, amb les qual es treballa de manera coordinada des de fa més d’un any.
Per primera vegada, Art i Ment acostarà la programació dels centres culturals valencians a aquest col·lectiu mitjançant l’organització de tallers que han arrancat aquest cap de setmana a La Nau de la Universitat de València i que es desenvoluparan en els pròxims mesos als espais expositius de Bombas Gens-Fundació per Amor a l’Art (22 de gener), Centre del Carme de Cultura Contemporània-CCCC (12 de febrer) i l’Institut Valencià d’Art Contemporani-IVAM (5 de març). Les activitats, a càrrec de la plataforma Trampolín, tenen l’objectiu de fomentar la sensibilitat artística, incentivar la creativitat i l’expressió de nous llenguatges i formes de comunicació a través de l’art, establint un diàleg directe amb les exposicions presentades als centres culturals valencians participants en el programa. Així, art i disseny es donen la mà en la cerca d’una experiència de sociabilitat i aprenentatge, gaudint, jugant i compartint a partir de la generació de noves xarxes de convivència entre persones de múltiples i diferents procedències geogràfiques. Al cap i a la fi, la cinquena edició d’Art i Ment permetrà, amb el suport de CEAR-València i el treball especialitzat de Trampolín, establir un diàleg interior i col·lectiu entre persones de diverses cultures. La participació de l’ONG Comissió Espanyola d’Ajuda al Refugiat CEAR en Art i Ment servirà com a mitjà per a acostar la cultura i l’art de la ciutat de València al col·lectiu de persones refugiades amb necessitat de protecció internacional, a les quals atén des de la defensa dels drets humans afavorint la seua inclusió social. Per la seua banda, la plataforma Trampolín té un paper destacat en aquesta edició com a programadora dels tallers. Trampolín està format per un equip multidisciplinari creatiu, inclusiu i sense barreres que parteix de la creença en el potencial creatiu de totes les persones per a la seua inserció social, oferint-li respecte, confiança i entrenament. El programa de Nau Social Art i Ment és un projecte amb cinc anys de recorregut, iniciativa del Vicerectorat de Cultura i Esport de la Universitat de València amb el suport de la Fundació General UV, que enguany també compta amb la col·laboració de Caixa Popular i la Generalitat Valenciana.
La sisena edició d’‘English for art historians’ és el primer dels cursos que s’ofereix i que comença l’11 de febrer. Impartit pel professor del departament d’Història de l’Art Jorge Sebastián, la docència i participació es farà tota en anglés en un nivell B1. ‘Mediació cultural: acció social a través de les pràctiques artístiques’ serà del 29 de març al 7 d’abril. Aquesta setena edició estarà impartida per l’educadora social i experta en artteràpia transmodal Elizabet Català i per la mediadora cultural Elisa Martínez. La quarta edició del curs ‘Introducció al mercat de l’art’ s’iniciarà el 3 de maig sota la impartició de la consultora i agent cultural Amparela Benlliure. Finalment, el professor Miguel Carlos Muñoz oferirà la tercera edició del curs ‘Del manuscrit a la revista d’impacte. Publicació científica en l’àmbit de les Humanitats’, que comença el 18 de juny. Així mateix, la Col·lecció Estètica i Crítica, organitzada pel Servei de Publicacions de la Universitat de València i dirigida pel catedràtic i Medalla de la UV Román de la Calle, continua ampliant el seu fons documental.
El ‘Llibret Il·lustre’ es va presentar dimarts, 14 de desembre, a les 19 hores en la Capella de la Sapiència del Centre Cultural La Nau. L'acte va comptar amb la participació de la vicerectora de la Universitat de València, Ester Alba; el subdirector de l'Escola Tècnica Superior d'Enginyeria (ETSE-UV), Francisco Grimaldo Moreno; el regidor d'Agenda digital i Administració Electrònica de l'Ajuntament de València, Pere Fuset, la cap de Cultura en À Punt Notícies, Montse Català i la Fallera Major de València 2022, Carmen Martín Carbonell.   Aquest llibre recull la visió de més de 50 persones (referents de l'àmbit acadèmic, festiu i cultural) sobre el projecte de Falla Immaterial i sobre com ha estat la comunicació amb una intel·ligència artificial fallera, que està molt lluny i al mateix molt a prop del nostre imaginari quotidià.  Els organitzadors regalaren a tots els participants  aquest ‘Llibret Il·lustre’ que inclou textos acompanyats d’il·lustracions, dissenys i fotografies realitzades al llarg de les diferents edicions del projecte, així com les instal·lacions interactives de la Falla Immaterial que s’han pogut visitar en les exposicions de falles de La Nau dels darrers anys. La Falla Immaterial va sorgir l'any 2017 com un projecte de ciència ciutadana, metodologia que, a través de la participació altruista del públic en general, elabora projectes d'investigació i genera una cultura científica en la societat. El projecte es posa en marxa com un nou format anònim, obert i dinàmic, el mateix any que es declaren Les Falles com a Patrimoni Cultural Immaterial de la Humanitat. La UNESCO caracteritza el Patrimoni Cultural Immaterial com allò “…tradicional, contemporani, viu, integrador, representatiu i basat en la comunitat”. El projecte ha rebut més de quatre milions d’interaccions al llarg dels cinc anys i ha continuat de forma ininterrompuda la seua activitat al llarg de la pandèmia. La iniciativa uneix la tradició fallera, les xarxes socials i les dades massives per a construir, de manera col·laborativa, la primera falla de la història feta per una intel·ligència artificial. En aquests cinc anys, s’han tractat temes com la participació ciutadana, els objectius de desenvolupament sostenible o el cant tradicional valencià a través de ginys tecnològics com ara l’anàlisi de sentiments, la computació quàntica, o el processament del senyal sonor.    Com funciona la Falla Immaterial La Falla Immaterial és accessible des de qualsevol dispositiu connectat a Internet a través de la seua pàgina web (fallaimmaterial.com) o en els seus perfils socials (@fallaimmaterial). El públic pot interactuar amb aquests perfils i etiquetar allò que vulguen compartir amb el projecte a través del hastag #fallaimmaterial. Aquesta informació no serà cedida a tercers i el seu ús estarà restringit a l'àmbit científic del projecte.
Junt amb la presència del degà del CDICV, Pepe Cosín; Fernando Mateu, fill de Fernando Mateu de Ros; i el mateix Xavier Bordils, l’acte ha estat presidit per la rectora de la Universitat de València, Maria Vicenta Mestre, qui s’ha adreçat a tots ells per a traslladar-los “el nostre més sincer agraïment per totes les donacions”. Un llegat que la Universitat, segons ha destacat la rectora, “posarà en valor i farà accessible perquè estiga a l’abast de tota la societat”. “Amb les donacions que rebem hui, l’Arxiu Valencià del Disseny augmenta un fons que romandrà a disposició dels investigadors i les investigadores del món del disseny, del nostre estudiantat i de la societat valenciana”, ha afirmat. Les donacions  La donació del Col·legi de Dissenyadors d’Interior de la Comunitat Valenciana agrupa un bon nombre d’arxius professionals: un llegat de 15 fons de pioners del disseny d’interior històric valencià. Aquests fons arriben a l’Arxiu després que el mateix Col·legi els reunira mitjançant converses amb els interioristes i les seues famílies. Aquests fons inclouen projectes de dissenyadors com ara Francisco Sebastián, Rafael Tamarit, Paco Jorro o Ramiro de la Torre, els quals ofereixen una panoràmica de la professió des de la dècada dels 70 fins als 90. “Només puc agrair la iniciativa de la Universitat i de l’Escola d’Art i Superior de Disseny de València per constituir l’Arxiu Valencià del Disseny, el qual ens garanteix la conservació d’un important llegat que hem recopilat des del Col·legi deixant constància del gran nivell de l’interiorisme valencià. Sabem que ara es troba en el millor lloc on podria estar i esperem completar aquest llegat de 15 dissenyadors d’interior”, ha expressat Pepe Cosín. Per la seua banda, el llegat de Fernando Mateu de Ros, creador i primer president de la Fira del Moble de València el 1963, consta d’una col·lecció de publicacions sobre mobles, fabricació i fires, principalment, exemplars de ‘fm: Revista de la Feria Internacional del Mueble’. Mateu de Ros, que va estar al front de la fira valenciana del moble durant 34 anys, va aconseguir l’etiqueta internacional per al certamen i l’ampliació de l’espai firal d’11.000 a més de 80.000 metres quadrats. La donació ha estat feta per la seua família i, en la seua representació, ha assistit a l’acte el seu fill Fernando Mateu, qui ha tingut emotives paraules d’agraïment cap a la Universitat “perquè sé que el llegat de mon pare està en les millors mans”, ha reconegut. Quant al llegat del dissenyador valencià Xavier Bordils (Castelló, 1939), aquest va arribar el passat estiu en 14 caixes i una carpeta de dibuix. Es tractava d’una producció que abastava quatre dècades: des dels anys 60 fins a finals dels 90. Aquesta documentació suposa quasi el cent per cent del llegat conservat de Bordils i inclou un ampli mostrari de tota la seua trajectòria des que encetà la seua carrera a París en la dècada dels 60: dibuixos de gran format, dissenys de senyalística, projectes d’identitat corporativa per a empreses, diapositives documentals, làmpades i joguets històrics. El disseny industrial va fer de Bordils un dels pioners valencians fins a ser reconegut com a dissenyador global després d’una llarga vida professional. “En primer lloc, moltes gràcies per comptar amb mi en el registre del disseny valencià –ha dit– i, en segon lloc, el que m’agradaria és que el meu treball, malgrat el progrés tecnològic i la robotització de la indústria, puga contribuir a la humanització del disseny industrial, perquè, sobre totes les coses, el disseny és humanisme”, ha manifestat Bordils. Rosalía Torrent és professora de la Universitat Jaume I de Castelló i ha lliurat a l’Arxiu diversos exemplars de la col·lecció ‘Dissenyadors Valencians’ que dirigeix en l’actualitat. Aquesta col·lecció recull monografies de dissenyadors i dissenyadores com ara Marisa Gallén i Sandra Figuerola, Vicent Martínez, José Juan Belda o Pepe Gimeno. Per últim, l’investigador i col·leccionista Julio Vives Chillida, expert en moble corbat, ha realitzat una donació que atorga el nom a un altre fons de l’Arxiu: Espai Corbat. Gràcies a la contribució de Vives (catàlegs d’empreses valencianes com Ventura Feliu, Salvador Albacar, Julio Benedito Verdet o Ricardo Pons, entre unes altres), s’han pogut ampliar i completar els fons referents al període històric d’entresegles. Altres llegats  L’Arxiu Valencià del Disseny es va gestar l’any 2018 i la seua constitució es va produir tan sols un any després gràcies a l’impuls de la Universitat de València i l’Escola d’Art i Superior de Disseny (EASD), amb el suport de la Generalitat Valenciana i l’Ajuntament de la ciutat. Gestionat a través de la Fundació General de la UV, té la seua seu a la Facultat de Geografia i Història de la Universitat de València a l’espera de poder ser traslladat a La Marina de València.  L’Arxiu Valencià del Disseny compta entre els seus objectius la difusió i accessibilitat als seus fons a través de la seua digitalització i consulta en línia, així com l’estudi i investigació del món del disseny per a consolidar-lo i posar-lo en valor. El fons de l’entitat es constitueix amb els llegats de nombrosos dissenyadors i artistes valencians, entre els quals, Lola Castelló, Vicent Martínez, Manuel Lecuona, Paco Bascuñán i Eduardo Albors.
L’acte, que ha tingut lloc a l’Aula Magna de l’edifici històric de la Universitat de València aquest dimarts, 23 de novembre, ha recollit i deixat constància del compromís d’ambdues institucions en el foment i la promoció d’activitats culturals, formatives i científiques relacionades amb el disseny valencià. Aquest conveni inicial contempla, a més, la col·laboració entre Universitat i Capitalitat Mundial del Disseny per a l’impuls de la recerca i la difusió en el camp del disseny a través de l’estudi dels fons documentals que es conserven a l’Arxiu Valencià del Disseny, entitat posada en marxa per la Universitat de València i l’Escola d’Art i Superior de Disseny (EASD). En el marc d’aquestes accions, segons ha assenyalat la vicerectora de Cultura i Esport, Ester Alba, “l’Arxiu actuarà com a garant i custodi del llegat històric i cultural del disseny valencià, a condició de generar un clúster creatiu amb la participació dels diferents actors del sistema valencià de la innovació i l’economia productiva, dissenyadors i empreses”, destacant la voluntat de l’Arxiu d’implicar en la seua activitat a tots els agents del sistema del disseny valencià, investigadors, gestors culturals i estudiantat de la Universitat de València. En aquest sentit, Universitat i World Design Capital 2022 treballaran per a intensificar la digitalització dels fons de l’Arxiu i col·laboraran en la utilització recíproca d’instal·lacions per a la realització de diferents activitats. Ací s’emmarca la cessió de les instal·lacions de què disposa la World Design Capital a La Marina de València per a traslladar en un futur pròxim la seu de l’Arxiu Valencià del Disseny que ara es troba allotjada a la Facultat de Geografia i Història de la UV. “Estructures sòlides i estables de promoció del disseny que posicionen la Comunitat Valenciana com a punta de llança de la innovació”, ha afegit la vicerectora. En paraules de la rectora Maria Vicenta Mestre, “hui reforcem la nostra relació amb el disseny i iniciem una nova via de col·laboració estreta des del nostre compromís amb el disseny valencià. Comencem a treballar d’una manera encara més intensa en l’excel·lència de la docència i la difusió de la cultura al si d’una societat creativa, de creadores i de creadors; i, al mateix temps, donem resposta al compromís que es reflexa en els nostres Estatuts sobre la projecció de la nostra identitat cap al món”. Marisa Gallén, per la seua banda, ha definit la Capitalitat Mundial del Disseny com a un “esdeveniment transformador per a València” i ha agraït a la Universitat la seua implicació, que com a “institució acadèmica és custòdia del coneixement”. Per tant, ha afirmat: “No podem defraudar a la societat valenciana, no podem defraudar a les institucions acadèmiques que ens recolzen, perquè és molta gent que ja està involucrada en el macroprojecte de la Capitalitat”. El conveni marc signat aquest dimarts preveu també la constitució d’una Comissió de Seguiment encarregada de supervisar el compliment dels acords recollits i la programació d’activitats culturals que anirà arreplegant-se igualment en convenis específics. Aquesta Comissió la integraran la vicerectora Ester Alba i el director general de World Design Capital València 2022, Xavier Calvo. Així mateix, aquest acord servirà com a avantsala d’una pròxima col·laboració entre la Universitat de València i la Fundació del Disseny Valencià de la Comunitat Valenciana, entitat continuadora de les labors de l’Associació WDCV. La Universitat i l’ecosistema del disseny valencià  El compromís de la Universitat de València amb els agents que conformen l’ecosistema del disseny valencià és palés des de la creació de l’Arxiu Valencià del Disseny l’any 2019; una responsabilitat que va assumir, juntament amb l’EASD València, amb el suport de la Generalitat Valenciana i l’Ajuntament de la ciutat. Aquest esforç es va materialitzar en l’habilitació d’un espai on acollir els depòsits documentals realitzats per dissenyadors, col·leccionistes i empreses, ubicat a la Facultat de Geografia i Història, per a la conservació i la catalogació de tota la documentació generada per dissenyadors i artistes valencians, estudis de disseny i departaments de disseny de les principals empreses valencianes, amb la finalitat de poder ser consultada i estudiada en activitats de recerca sobre el disseny i la cultura moderna, a més de servir com a oportunitat d’anàlisi, a partir de fons originals, dels processos de creació, producció i difusió del disseny valencià de les darreres dècades. En l’actualitat, codirigeixen l’Arxiu el professor de la Universitat de València Vicente Pla i el professor de l’EASD Xavier Giner.
A més, a banda de saludable i entretinguda, aquesta forma de consumir enriqueix el nostre patrimoni agrícola, crea teixit comercial i és la més sostenible. El cicle està organitzat per l’Aula de Gastronomia de la Universitat de València, junt a l’Observatori Cultural, ambdós del Vicerectorat de Cultura i Esport. També col·labora el Vicerectorat d’Igualtat, Diversitat i Sostenibilitat, i patrocina Cerveza Turia i cellers Neleman. El cicle arranca amb la inauguració de la mostra Mercats de la fotògrafa Eva Máñez, aquest dimecres 17 a les 19 h a l’Estufa Freda del Botànic, composta per deu instantànies úniques de gran format que recorren la diversitat i bellesa d’alguns dels mercats municipals de la ciutat. Si som habituals de les acolorides parades, tal volta trobem en aquestes imatges alguns dels nostres punts habituals de compra al Mercat Central, el de Russafa, el d’Algirós o el de Benicalap, entre altres. Per a l’artista, les fotografies tracten de reflectir el caràcter multicultural d’aquests espais, així com la convivència de tradicions gastronòmiques de diferents racons del món amb els seus productes autòctons. “Els nostres mercats municipals són font de cultura i sostenibilitat, i a València tenim una d’estes joies quasi a cada barri”, diu la fotoperiodista valenciana que des de fa més de vint anys combina la seua tasca com a reportera als mitjans de comunicació amb projectes més personals i ‘d’artivisme’ social. L’exposició d’Eva Máñez es podrà visitar fins el 9 de gener. La següent cita serà el 23 de novembre, a les 19 h, amb els Diàlegs del Mercat que donen nom al cicle. I això és el que es pretén, dialogar i molt, per això el llistat de noms convidats és extens i el format escollit converses curtes per tractar el màxim de temes possible. El comunicador Enric Navarro serà l’encarregat de conduir la vesprada sobre el concepte de mercat, com a espai de comerç de proximitat i tracte personalitzat, referent d’identitat dels nostres productes, saludables i de qualitat, i lloc de convivència, cultura i oci. I ho farà junt amb Ramón Cabrera, personal shopper de mercats, Ángeles Hernández, de Mercavalència, Michel Resendiz, de La despensa de Frida, Bernd H. Knöller, cuiner, Flor Domingo, peixatera,  David Camarasa, agricultor ecològic, Pilar Rueda, del Vicerectorat d’Igualtat, Diversitat i Sostenibilitat, Eva Máñez, fotoperiodista, Paco Alonso, periodista, Rosa Marín, de l’Aula de Gastronomia, Raúl Abeledo, de l’Observatori Cultural, i Olga Mayoral, subdirectora del Jardí Botànic.   Ja el 25 de novembre el públic podrà visitar Mercavalència, amb una excursió guiada amb eixida a les 5 de la matinada i per a la qual és necessària inscripció prèvia a través de https://go.uv.es/lk9QW3G  Allí podran conèixer de primera mà com és eixe mercat de mercats, el gran rebost de què s’abasteix tota la ciutat de València i contornada.  Mercavalència és el major Centre Agroalimentari de la Comunitat Valenciana i està compost pels Mercats Centrals de Peixos, Fruites i Hortalisses, la Tira de Comptar, Mercaflor, l’Escorxador Ecològic de Servicis i la Zona d’Activitats Complementàries (ZAC). Qui s’apunte a l’eixida serà testimoni de la gran infraestructura i cadena de treball que hi ha darrere d’un sistema que garanteix que el producte fresc i congelat arribe puntual a les prestatgeries dels mercats i comerços cada matí. I per arrodonir l’experiència, el diumenge 28 de novembre d’11 a 14 h, la Plaça Carles Pau del Jardí Botànic s’omplirà, més si és possible, d’aromes, colors i veus amb el Mercat de productes d’horta i degustació, segrestant un trosset dels mercats dels nostres barris i instal·lant-los a un jardí per crear una combinació màgica. Un matí per descobrir coses noves, redescobrir també els nostres productes, consumir verdura ecològica, i continuar amb aquesta reivindicació dels mercats municipals com el lloc perfecte per a crear hàbits de consum saludables, respectuosos amb el planeta i que donen suport als agricultors i productors locals garantint l’accés a la seua oferta. L’ambient immillorable es completarà amb la música en directe de Vanguardias Sonoras.
L'Aula de Còmic de la Universitat de València ha programat la xarrada dialogada ‘El Hematocrítico: Soy hijo de los tebeos. Una charla con el Hematocrítico sobre tebeos de ayer y de hoy’, al campus dels Tarongers (Aula Pb-04 de la Facultat de Magisteri), dimarts, 9 de novembre, a les 11.30 hores. Miguel López, ‘el Hematocrítico’, és mestre d'infantil i primària en Coruña des de fa 20 anys. És autor de nombrosos projectes d'humor en Internet i és autor de literatura infantil. Treballa amb algunes de les principals editorials del país com Anaya, Blackie Books, Penguin, Nórdica o Planeta. La professora Noelia Ibarra, responsable de les iniciatives culturals d'aquest campus i Ontinyent, xarrarà sobre la relació de l'autor amb els còmics, la importància d'aquests per als lectors infantils, i la contribució de la seua obra en aquest àmbit. L'entrada a aquest acte és lliure i limitada a la capacitat de la sala. Durant el mes de desembre, en aquest campus es programaran diverses activitats relacionades amb la sensibilització amb el col·lectiu LGTBIQ+ i dirigides a erradicar la LGTBIQfobia. El campus dels Tarongers també va a acollir dilluns, dia 8 de novembre, a les 11.30 hores, la taula redona ‘Els primers moviments de l’ensenyament de la llengua’ en la Facultat de Magisteri (Aula EP 03/04), a càrrec de Josep Chaqués, primer president de l’Escola Valenciana; Josep Ballester, catedràtic de la Universitat de València; Laura Font, sindicalista i professora; i Alícia Martí, professora a la Universitat de València. Aquest campus i fins el dia 12 de novembre acull l'exposició ‘Aproximació a la sociologia en el còmic de Daniel Torres’ a la Sala Manuela Ballester de la Facultat de Ciències Socials. A més, aquesta campus acollirà l’espectacle de dansa ‘Pre-Broken’, a càrrec de la ballarina Juana Varela. D'altra banda, al campus de Burjassot, la programació de ‘Cultura als campus’ acostarà concerts a la Sala Charles Darwin, en el marc del cicle ‘Músiques Urbanes’. Divendres que ve, dia 12 de novembre, a les 21 hores, l'artista xilena establida a València, Soledad Vélez presentarà en concert ‘Nuevas épocas’, el seu primer disc en castellà i tocat íntegrament amb sintetitzadors i teclats analògics. Les entrades, a un preu simbòlic de dos euros, poden adquirir-se a través d'aquest enllaç. Per al mes de desembre, en el marc d'aquest mateix cicle musical, actuarà el cantautor satíric ‘El sobrino del diablo’. D'altra banda, al campus de Blasco Ibáñez es podrà visitar de forma gratuïta entre el 8 de novembre al 10 de desembre l'exposició ‘Esport adaptat en la plaça’ en el vestíbul de Facultat de Ciències de l'Activitat Física i l'Esport i Fisioteràpia. La mostra fotogràfica, que s’inaugurarà a les 19 hores del pròxim dilluns dia 8, recull imatges de la I Jornada d’Esport Adaptat de València realitzada en la plaça del Ajuntament de València el passat 15 de febrer de 2020 amb l'objectiu de visibilitzar l'esport adaptat i els seus esportistes. L'exposició reuneix imatges d'entitats com Agfoval, Foto Club Valencia, Foro Valencia Foto o Solofoto. En el mateix campus, un dimecres de cada mes, a les 19 hores, hi haurà un debat d'actualitat dins del cicle ‘Els dimecres debat’ a l'Aula Magna de la Facultat de Filosofia i Ciències de l'Educació. A més, i durant el mes de novembre, s'inaugurarà la Sala Palmireno, en la Facultat de Geografia i Història, com a seu d'arts escèniques de la Universitat de València amb una programació continuada que s'iniciarà el gener de 2022. Per últim, al campus d'Ontinyent es pot visitar l'exposició ‘Les ruïnes maies en l’obra de Teobert Maler’ durant tot el mes de novembre en l'Aulari. La mostra es tracta d'una recopilació de fotografies que Maler va fer en les Terres Baixes Maies a la fi del segle XIX. Tota la programació es pot consultar en la pàgina del Vicerectorat de Cultura http://www.uv.es/cultura i es pot rebre setmanalment al correu electrònic través del newsletter cultural de la Universitat. Subscripció gratuïta mitjançant aquest enllaç.
L’Arxiu, que compta en les seues instal·lacions a la Facultat de Geografia i Història de la Universitat de València amb 21 fons documentals diferents, està realitzant en aquests moments una digitalització conservativa que ja supera les 20.800 imatges. Per ara, són accessibles 1.700 fitxes descriptives d’aquests fons, les quals duen associades almenys una imatge fins a un màxim de tres. Es tracta de fitxes bibliogràfiques (128) sobre llibres, revistes i catàlegs; fitxes de productes i dissenys (620) individuals corresponents a objectes com ara làmpades, mobles i joguets, amb informació tècnica i historicoartística; i fitxes que descriuen cadascun dels fons de l’Arxiu (prop d’un miler) d’acord amb la normativa internacional sobre descripció de documents arxivístics. Fons i llegats  A través del web de l’Arxiu, l’usuari té accés als fons complets del Col·legi de Dissenyadors d’Interior de la Comunitat Valenciana (CDICV), Curvadora Valenciana, Hijos de Mariano García, La Mediterránea, Mariner i Mateu de Ros; i als fons parcials de Martínez Peris i Vicent Martínez, que estan en procés de descripció. Pròximament, s’obriran també els fons d’Eduardo Albors, Punt Mobles, Espai Corbat, Gasisa, Paco Bascuñán, Xavier Bordils i JJ Belda, entre uns altres. En el menú que presenta el lloc web de l’Arxiu es troba tota la informació tècnica i administrativa requerida així com la relativa a dades de contacte, horaris d’obertura i atenció, etcètera; i, d’una manera més completa, tot sobre els llegats que hui per hui custodia, ordenats alfabèticament i també amb les darreres incorporacions. També està accessible una sèrie de vídeos sobre la ‘Memòria etnogràfica del disseny’, protagonitzats per Arturo Catalá, dissenyador d’interiors; Sílvia García, dissenyadora industrial; i Vicent Martínez, dissenyador i cofundador de Punt Mobles. D’altra banda, disposa d’un catàleg de fons amb un sistema de cerca avançat que es pot gestionar mitjançant la selecció directa dels fons així com a través de la taxonomia de la cerca: disseny, estils i períodes. Des d’ací també es poden consultar els fons bibliogràfics disponibles entre llibres, revistes i catàlegs. Per a facilitar la navegació a l’usuari, tots els llegats són accessibles des de la portada, on es troba el primer sistema de cerca amb dos filtres fonamentals: el disseny, que pot ser d’interiors, de moda, de producte, gràfic i il·lustració gràfica; i els estils i períodes de més recents a més antics, que són l’Historicisme, el Racionalisme-Estil internacional-Moviment modern (1925-1965), l’Art déco (1920-1939), la Bauhaus (1919-1928) i el Modernisme (1880-1914). Marca, web i xarxes socials  La publicació del portal web de l’Arxiu era una de les accions principals en l’estratègia de difusió, accessibilitat, posicionament i reputació de l’espai documental juntament amb el disseny de la marca, firmat per Patricia Bolinches, i la seua presència en els social media a través dels seus comptes en Facebook, Twitter (@ArxiuD) i Instagram (@arxiu_valencia_del_disseny).
La inauguració del festival tindrà lloc el dijous dia 14 d'octubre, a les 18 hores, a càrrec de la vicerectora de Cultura i Esport, Ester Alba, i la directora del Servei de Cultura Universitària, Adela Cortijo, al Centre Cultural La Nau de la Universitat de València (Capella de la Sapiència). A continuació, el compositor i artista Manolo García impartirà la conferència inaugural amb el títol ‘La cultura que nos salva’. En la xarrada, Manolo García tractarà de donar una visió molt personal de com la cultura ha d'arrelar en la gent jove; llegirà alguns poemes del seu llibre de poesia El fin del Principio, i parlarà sobre la seua exposició pictòrica Cuerpos celestes, que es pot visitar fins al pròxim 14 de novembre al Jardí Botànic de la Universitat de València (Sala Hort de Tramoieres). La segona activitat d'aquest festival estarà protagonitzada pel cantant i actor Diego Martín, compositor d'èxits tan importants com Déjame verte o Yo que lo hice por cantar, que oferirà un concert al Campus de Burjassot (sala Charles Darwin) el dijous 14 d'octubre, a les 20.30 hores. El festival es reprendrà el divendres, 15 d'octubre, amb la conferència ‘Crear, representar, actuar’, impartida per l'actor,  cantant, productor i director Fran Perea. En la seua intervenció, que es farà a la Facultat de Magisteri, al Campus dels Tarongers (Aula Pb-04, a les 11.30 hores), l'actor,  que va saltar a la fama pel seu paper de Marcos en Los Serranos, compartirà la seua visió de com es viu la cultura des de l'altre costat de l'escenari. A les 12 hores, la jornada prosseguirà amb la sessió ‘Con la cultura vs contra la cultura: estrategias de desarrollo social’, en la qual intervindran Remedios Sánchez, professora de la Universitat de Granada i vicepresidenta de l'Associació Colegial d'Escriptors d'Espanya; la poeta Raquel Lanseros, Premi Nacional de la Crítica (2018), i Manuel Vilas, finalista del Premi Planeta, que intervindrà online. En acabar aquesta taula (13.30 hores), el professor i director d'aquest festival, Sergio Arlandis, presentarà al catedràtic i director de l'Institut Cervantes Luis García Montero, que parlarà sobre les relacions entre joventut i cultura. I a continuació, a les 14 hores, tertúlia amb el cantant i actor Diego Martín, que farà un recorregut per les seues experiències de la seua trajectòria professional. Simultàniament, a les 12 hores, i al Campus Blasco Ibáñez (Aula Magna de la Facultat de Filosofia i Ciències del a Educació) es durà a terme una conferència sobre mitjans de comunicació i cultura, que reunirà al catedràtic Vicente Garrido amb la presentadora i directora del programa Femenino Singular, de Radio Marca, Natalia Freire i diversos periodistes. A la vesprada (16.30 hores), en aquest mateix espai, la poesia tindrà un espai en aquest festival CULTUVIVA, amb els poetes Raquel Lanseros, Begonya Pozo, Josep Ballester i Jaime Siles.  L'Aula Magna de la Facultat de Medicina de la Universitat de València acollirà la cloenda del festival, el divendres a partir de les 18.30 hores, amb la conferència ‘La cultura cambia la sociedad: el humor como salvaguarda’, a càrrec d'actor i humorista, Goyo Jiménez. L'acte serà presentat pel director del festival Sergio Arlandis i els coordinadors d'iniciatives culturals als campus de la Universitat de València Noelia Ibarra i Miguel Requena. Per a complir amb les condicions de seguretat derivades de la situació sanitària, totes les activitats requereixen inscripció prèvia a través d'aquest enllaç, perquè la capacitat de les sales és limitada. L'entrada a l'acte és gratuïta, a excepció del concert de Diego Martín, amb un preu simbòlic de dos euros.
L'objecte d'aquest conveni marc és establir vies per a la realització conjunta d'activitats de divulgació, formació i recerca, com ara la promoció de seminaris, conferències i cursos; l’aprofundiment en la formació; el desenvolupament i la difusió de la recerca; la potenciació del programa d'activitats de la Universitat de València; l’impuls al voluntariat; la realització de pràctiques acadèmiques externes d’estudiants universitaris en l'FPAA; incentivar la comunicació de les activitats de la FPAA i del seu Centre d'Art Bombes Gens entre el col·lectiu universitari, i l'organització de visites institucionals a la FPAA per al personal docent universitari. En la seua intervenció la rectora ha destacat la important tasca desenvolupada per la FPAA tant en el vessant cultural com social. Així, per a la rectora de la UV "és un exemple l'esforç de recuperació de patrimoni històric industrial desenvolupat amb la rehabilitació de l'edifici de l'antiga fàbrica Bombes Gens com la seua activitat i, d'una manera destacada, el seu paper vertebrat del barri en què es troba aquest icònic edifici del patrimoni industrial de València". Per la seua banda, la vicepresidenta de la Fundació Per Amor a l'Art ha afegit que “aquest acord em resulta especial per dos motius, el primer, per la llarga relació amb la universitat que vaig mantenir des de la Facultat de Psicologia com a professora titular de Psicometria, una etapa molt important de la meua vida que recorde amb molt d'afecte, i el segon, perquè una vegada més posem en marxa el que és per a mi la marca de la casa d'aquesta fundació, que no és altra que la de compartir intel·ligentment, això és, col·laborar i coordinar-nos amb altres institucions i organismes com és ara la UV, per així arribar a més persones amb millors resultats. Treballar en xarxa és la clau”. Per al desenvolupament d’aquest conveni marc, que té una durada de quatre anys, s'establiran els corresponents convenis específics, que han de recollir els projectes o programes d'actuació concrets i en els quals, en tot cas, es determinaran les finalitats proposades, el programa de treball, els mitjans necessaris i les aportacions de cada part per a portar-los a terme. A més, las dues parts, de comú acord, constituiran una comissió mixta paritària que tindrà com a funcions la programació, el seguiment i la valoració de les activitats derivades d'aquest conveni.
L'octubre de 2020 la Biblioteca Històrica de la Universitat de València va publicar el facsímil d'aquesta obra. Un treball en el qual han col·laborat Francisco M. Gimeno Blay, catedràtic en Paleografia i Diplomàtica de la Universitat de València, que n'ha fet l'estudi codicològic, i Alfred Garcia Femenia, doctor en Història i Paleografia per la Universitat, que n'ha transcrit el text. L’original del ‘Llibre de Sent Soví’, datat del segle XV, està inclòs en un manuscrit miscel·lani, on es troben, entre altres, textos mèdics i morals, una col·lecció astrològica i una altra catequètica i oracional, un compendi gramatical o un lapidari. Es tracta d’un text d’una gran rellevància històrica ja que és el receptari culinari escrit en valencià més antic que es conserva. Encara que hi ha un altre receptari a Barcelona molt semblant, el conservat a la Biblioteca Històrica de la Universitat de València és l’únic Sent Soví existent. El llibre va arribar a la Universitat després de la desamortització de Mendizábal i gràcies a la seua catalogació, s’han pogut traure a la llum algunes novetats que ajuden a esbrinar l'origen d’aquest manuscrit, l’únic de cuina mediterrània de l’època que es coneix. El ‘Llibre de Sent Soví’ pot consultar-se en RODERIC, repositori institucional de la Universitat de València en aquest enllaç. La col·laboració entre investigadors i bibliotecaris ha culminat amb la publicació del facsímil, una iniciativa que permet la conservació del manuscrit i ajuda en la difusió del fons patrimonial. En la presentació del facsímil, a més dels investigadors Francisco M. Gimeno Blay i Alfred Garcia, Femenia van participar Ester Alba Pagán, vicerectora de Cultura i Esport de la Universitat de València; Rosa Marín, responsable de l'Aula de Gastronomia, i Victoria García Esteve, directora del Servei de Biblioteques i Documentació.
Aquesta vegada i a causa de les circumstàncies sanitàries, no es va celebrar físicament; es va emetre un vídeo a les 10 hores a través del Canal de YouTube de la Nau Gran. Per animar els seus estudiants a realitzar el recorregut habitual entre el Jardí Botànic i el Rectorat de la Universitat, des del programa La Nau Gran se’ls va proposar un joc: cercar set punts del recorregut i fer-s’hi fotos amb la samarreta d’aquesta edició. Més de 50 persones han enviat les seues fotos que conformen, juntament amb imatges del recorregut preses amb càmera GoPro, el vídeo que es va emetre el divendres 1 d’octubre. En total, s’hi van inscriure més de 600 persones. La passejada és saludable però també solidària, una part dels diners recaptats amb les inscripcions es destina a una entitat de la societat civil sense ànim de lucre. Enguany la beneficiària és AFACAM (Associació de Familiars de Persones amb Malaltia d’Alzheimer i altres Demències del Camp de Morvedre i Puçol), la missió principal de la qual és atendre aquests malalts així com els seus familiars i cuidadors a través de serveis i recursos específics i una atenció integral. La Universitat de València ha signat un conveni de col·laboració amb aquesta entitat, i a través del Passeig Saludable li farà entrega d’una donació de 3.000 euros. El vídeo es va projectar de manera simultània a l’Aula Magna del Centre Cultural La Nau el divendres 1 d’octubre a les 10 hores.
En la jornada van participar el secretari autonòmic de Turisme, Francesc Colomer, la vicerectora de Cultura i Esport de la Universitat de València, Ester Alba; la directora de l'Aula de Gastronomia de la Universitat, Rosa Marín, el cap de l'Àrea de Formació de Turisme Comunitat Valenciana, Javier Solsona, i el cuiner amb 2 estrelles Michelin i 3 sols Repsol, Ricard Camarena. S’hi abordarà com la recerca, la formació –universitària i professional-, l'estratègia empresarial i política poden contribuir a la gastronomia, i viceversa. L'Aula de Gastronomia de la Universitat de València, creada en el curs 2019-2020, té com a objectius la formació en conceptes i cultura grastronòmica i la difusió de la gastronomia per la qual cosa s'encarrega d'elaborar una programació que es desenvolupa dins de les activitats del Vicerectorat de Cultura. I que es realitzen en col·laboració amb altres entitats de l'àmbit gastronòmic i cultural de la nostra Comunitat, així com amb la participació dels estudiants de la Titulació de Ciències Gastronòmiques que s'imparteix a la Facultat de Farmàcia de la Universitat de València. La seua responsable acadèmica és Rosa Marín Sáez, professora de la Facultat de Farmàcia i coordinadora del doble grau Farmàcia-Nutrició Humana i Dietètica. Turisme Comunitat Valenciana impulsa el turisme gastronòmic des d'un concepte ampli, que té en compte tots els agents que intervenen en la “cadena de valor” i amb un enfocament compartit per un bon nombre d'iniciatives i projectes, públics i privats, sorgits a la Comunitat Valenciana des de diferents àmbits del turisme i la gastronomia. La marca ‘L’exquisit Mediterrani’ és l'element central que representa els valors de la nostra gastronomia d'excel·lència. Al seu voltant giren els missatges i les accions promocionals d'experiències turístiques vinculades a la gastronomia mediterrània típicament valenciana, amb paràmetres de qualitat i autenticitat. L'assistència al debat, que es farà a l'Aula Magna de La Nau, és gratuïta i requereix d'inscripció prèvia mitjançant aquest enllaç.
Paco Camallonga y Jorge Palomaar, Núria Tamarit, Santi Selvi, Sergio Bleda, Don Rogelio, Victor Puchalski, Paco Roca, Salvador Larroca, Miguel Á. Giner Bou, Cristina Durán, Cels Piñol, Mamen Moreu, Ana Oncina, Albert Monteys, Aneke i Fernando Dagnino, Toni Fejzula, Sal Donaire, Ribert García Peñuelas, Mayte Alvarado i Horacio Altuna van ser els convidats i convidades d'aquesta edició de celebració, que va tenir lloc un moment de record per al recentment desaparegut il·lustrador valencià Gerard Miquel. Les jornades, durant les quals també es van fer tallers dedicats al públic infantil, van ser precedides per tallers de Pedro Cifuentes sobre l'ús del còmic a l'Aula i de Miguel A. Giner Bou sobre guió i narrativa gràfica des del dia 20. A més, durant l'esdeveniment va tenir lloc una classe magistral del guanyador del premi Eisner, Salvador Larroca, i un taller sobre còmic social a càrrec de Dialoga2. També es van celebrar sessions de signatures dels autors i autores convidades. Per a complir amb les condicions sanitàries derivades de la pandèmia, l'assistència a les activitats va requerir inscripció. Es pot consultar tot el programa en aquest enllaç. A més, en el marc d'aquesta edició, el dijous dia 23, es va inaugurar l'exposició ‘Fantasia Made in VLC. Els mons fantàstics de Rafa Fonteriz, Jaime Brocal Remohí i Núria Tamarit’ (Sala Oberta del Centre Cultural La Nau), que arreplega l'obra de tres autors que representen l'evolució d'aquest gènere a la Comunitat Valenciana. Els originals de Jaime Brocal-Remohí, Rafa Fonteriz i Núria Tamarit mostraran com la ciutat de València ha sigut capital del còmic fantàstic i n’ha protagonitzat l’evolució durant els últims cinquanta anys. Els tres autors, tot i ser exemples de tres generacions molt diverses en forma i fons, s'han acostat a la fantasia amb brillantor i han despuntat tant en el mercat nacional com en l’internacional. La mostra està comissariada pel responsable de l'Aula de Còmic  de la Universitat de València, Álvaro Pons. Més informació sobre l'exposició al detall en aquest enllaç.
La família de JJ Belda va depositar el llegat del dissenyador valencià aquest mateix any, pocs mesos després de la seua defunció i, pendent l’acte formal de donació, s’han iniciat els tràmits documentals per a la conservació de fotografies, esbossos, textos i documentació original de projectes desenvolupats, que seran digitalitzats i accessibles. JJ Belda, que va morir el passat 16 de gener, va esdevindre una de les figures centrals del panorama nacional dels anys 80 i 90, aconseguint entroncar el disseny espanyol, tal com destaca Javier Gimeno en el seu llibre ‘José Juan Belda: objectes i espais’ (Castelló, UJI, 2009), amb els moviments internacionals de finals del segle XX, a través d’una visió personal de l’espai i dels objectes que l’integren. El llegat de Belda incrementa així els fons d’un joveníssim Arxiu Valencià del Disseny que, més de pressa que a poc a poc, està aconseguint agrupar en un únic lloc l’obra de creadors valencians principals com ara Xavier Bordils; Eduardo Albors; l’arxiu de disseny gràfic del també desaparegut Paco Bascuñán; els arxius de 15 pioners del disseny d’interiors cedit pel Col·legi de Dissenyadors d’Interior de la Comunitat Valenciana; l’obra gràfica dels valencians Nacho Lavernia, Pepe Gimeno i Isabel Martínez per a Punt Mobles; l’obra de Manuel Lecuona; els fons de l’arxiu Martínez Peris, La Mediterránea, Curvadora Valenciana, Gasisa, Hijos de Mariano García, Martínez Medina, Mariner, I.G.D. Proyecto IMPIVA; i els fons amb els quals es va fundar en 2018 l’Arxiu, que inclouen tota l’obra dels dissenyadors Vicent Martínez i Lola Castelló, juntament amb els arxius de Punt Mobles des de la seua aparició fins a 2012. Aquests darrers arxius aglutinen les diferents generacions de creadors valencians i europeus dels anys 80, 90 i 2000. JJ Belda, 1947-2021  José Juan Belda, conegut per la seua signatura JJ Belda, va iniciar la seua marxa en el món del disseny en els anys 70, després de graduar-se a l’Escuela Barreira i l’antiga Escuela de Artes y Oficios. Va començar treballant per a l’empresa Muebles Mocholí, on va conéixer la tecnologia del sector i les tendències del disseny del moble, i en abandonar-la, contacta amb altres professionals del disseny valencià. Trobades i reunions donaran lloc a la formació constant de diferents grups que arrancava amb la fundació de Nou Disseny Valencià (1975). Carlos Albert, el seu antic company d’estudis, i Belda es van unir després a l’estudi Caps i Mans de Jorge Luna i Eduardo Albors. Per Caps i Mans van passar també els dissenyadors gràfics Nacho i Luis Lavernia, que van començar a col·laborar a principis dels 80 amb el grup ENEBECÉ, format per Paco Bascuñán, Quique Company i Daniel Nebot. Tots dos estudis coincideixen per primera vegada per a treballar en el logotip i la senyalització de la Devesa de l’Albufera, i continuaran col·laborant en altres projectes fins a fusionar-se en el grup La Nave, actiu entre els anys 1984 i 1991. Amb la dissolució de La Nave, JJ Belda s’uneix a un altre estudi, NI, juntament amb altres antics membres de La Nave, com Luis González, Marisa Gallén i Sandra Figuerola. Durant els anys 80 i 90, Belda es va especialitzar en el disseny de mobiliari i d’interiors, especialment d’espais expositius. En mobles, destaquen, per exemple, la butaca Gong i les cadires Mosca i Cebra, la llibreria Columnas de Trajano i la butaca Japan, així com la seua participació en el pavelló de la Comunitat Valenciana de l’Expo 92. Va treballar amb companyies d’alt nivell, com Salix, Artespaña, Punt Mobles o Sancal. Quant al disseny d’espais, sobreïxen els treballs realitzats a les botigues La Luna o Agua de Limón a València, i en les exposicions dels premis IMPIVA de 1985 i 1986, del centenari de Mariscal en 1988, i sobre dissenyadors valencians l’any 1994 a l’IVAM. A més, José Juan Belda va ser professor d’interiorisme i projectes a l’Escola Superior de Disseny Industrial del CEU (actual Universitat Cardenal Herrera CEU) entre 1992 i 2000.
La programació cultural de la Universitat es va inaugurar amb el laboratori d’innovació Transdisciplinarietat. Treballar, menjar, viure sense pressa, que organitzen l’Observatori Cultural i l’Àrea de Exposicions de la Universitat, i l’Escola  d’Art i Superior de Ceràmica  de Manises. Va tenir lloc els dies 8 i 9 de setembre, amb motiu de la clausura de l’exposició de ceràmica que hi haurà a l’edifici. Durant dos dies, diferents veus reflexionaren sobre les transformacions que estan produint-se en els seus respectius camps, des de l’artesania i la producció seriada en ceràmica fins a la gastronomia, el disseny, l’urbanisme o l’agricultura. La vicerectora de Cultura i Esport, Ester Alba, va inaugurar aquestes jornades, en què van participar una desena d’intervencions, entre les quals va destacar la de l’urbanista i professor de la Sorbona, Carlos Moreno (en vídeo). L’assessor urbanístic de l’alcaldessa de París, Anne Hidalgo, va parlar sobre la ciutat dels quinze minuts. A causa de la situació sanitària, per a assistir als actes que es facen al Centre Cultural de la Nau caldrà inscriure-s’hi, la qual cosa es podrà fer en la pàgina http://www.uv.es/cultura. L’Aula de Literatura inicia la programació d’aquest curs amb l’escriptor i premi nacional de narrativa Fernando Aramburu, el 15 de setembre a les 19 hores. El Paranimf es va omplir amb una conversa amb motiu de la publicació del seu nou llibre Los vencejos, després del fenomen editorial de Patria. L'escriptor, acompanyat de la directora de l'Aula de Literatura, Cristina García, i l'escriptora Bárbara Blasco, va parlar del seu nou projecte, de les seues rutines de treball i referents literaris. Aquestes i altres conferències es poden recuperar uns dies posterior a la celebració del debat en el Canal YouTube de La Nau de la Universitat.  La música tornarà a la Universitat el 17 de setembre a la vesprada amb el cicle Músiques urbanes. El quintet de metall Spanish Brass dedicarà el seu concert a Frank Zappa (20 hores) en el marc d’un col·loqui (19 hores) sobre aquest músic amb motiu del llibre del professor Manuel de la Fuente. En l’acte participarà, entre altres, Julián Hernández, fundador i líder de Siniestro Total. Debats i conferències  Els debats i les conferències tindran un gran pes en la programació. L’Escola Europea de Pensament Lluís Vives ha organitzat una trobada per al dia 16 de setembre sobre el llibre Ecología e igualdad, d’Ernest García, catedràtic de sociología de la Universitat de València. El dia 27 hi haurà un debat sobre la representació del passat colonial amb la projecció del documental Anunciaron tormenta, de l’antropòleg i director de cinema Javier Fernández Vázquez. El primer tindrà lloc a les 19 hores i el documental es projectarà a les 16.45 hores. Per altra banda, l’Observatori Cultural continuarà la seua activitat el 21 de setembre (18 hores) amb el seminari Altres identitats, altres models de desenvolupament, que comptarà amb professionals de diferents àmbits i activistes en el camp dels drets humans, la interseccionalitat i les minories. L'acte començarà amb una ponència marc de l'advocada i defensora de DDHH, Pastora Filigrana, i a continuació se celebrarà una taula redona amb Demetrio Gómez, activista i formador en DDHH, interseccionalitat i minories; Paloma Chen, periodista i activista; Miquel Ramos, periodista especialitzat en discursos d’odi i Deborah Ekoka, gestora cultural i llibrera.  Les activitats continuaran el dia 28 (19 hores) amb la taula redona Els nous reptes de l’edició digital i en paper, organitzat per l’Aula de Poesia, amb les intervencions del soci fundador de Dosdoce, Javier Celaya; l’editor de Publicacions de la Universitat de València, Juan Pérez Moreno; l’editor de ‘Renacimiento’, Abelardo Linares i Joaquín Rodríguez, escriptor i professor universitari. Un dia després, el dia  29, es presentarà la xarxa gastroturística L’exquisit mediterrani, organitzada per l’Aula de Gastronomia, i un seminari web Música en pandèmia: un any després, organitzat per l’Observatori Cultural i on intervindran Marga Landete, directora adjunta de Música i Cultura Popular de l’Institut  Valencià de Cultura, i Beatriz Fernández, directora de l’Orquestra Filharmònica de la Universitat de València. Els debats del mes de setembre acabaran el dia 30 (18.30 hores) amb una activitat que organitzarà l’Aula d’Història i Memòria Democràtica amb motiu de la publicació del llibre Rafael Pérez Contel. La pasión por la enseñanza del arte, d’Alejandro Macharowsky, obra sobre la figura de l’artista i professor valencià Rafael Pérez Contel, íntimament compromés amb l’art, l’educació, el pensament, la cultura i la democràcia. Desenes jornades sobre el còmic, festivals i exposició sobre les republicanes valencianes Al Centre Cultural de la Nau, de la Universitat de València, tindran lloc del 24 al 26 de setembre les desenes jornades sobre el còmic de València, una cita ja consolidada a la ciutat en l’oferta d’activitats sobre el còmic. La Nau també organitzarà durant aquest mes la presentació de diferents festivals urbans, el lliurament dels Premis César Simón de poesia (dia 20) i la presentació d’alguns dels guardonats en Activa Cultura i Música. Aquestes ajudes són promogudes per la Universitat de València a partir d’enguany per impulsar les activitats culturals i creatives que mostren la cultura com a eina de projecció social de la institució. L’Aula de Cinema de la Universitat dedica setembre a la seua vessant formativa mitjançant dos cursos: d’escriptura de guió i d’alfabetització audiovisual. I per acabar el mes, el dia 30 s’inaugurarà l’exposició Dones i resistència. València 1931-1939. Fotografies de Luis Vidal, en què es contarà la història de la València republicana a través de les dones, un moment històric en què van desfilar davant del fotoperiodista encaixadores de taronges, cosidores d’uniformes, sanitàries, venedores de carrer, conductores de tramvia i, per descomptat, milicianes que lluitaren al front de guerra.
Dimarts 29 de juny, es va presentar en roda de premsa la programació d’activitats obertes a la ciutadania d’aquesta 38 edició de la UEG que se celebrarà del 12 al 16 de juliol sota el lema “Canvis, una mirada calidoscòpica”. Carme Melo, directora del CIG-UV, i Nahuel Gonzàlez, regidor de Cultura de Gandia, van ser els encarregats de presentar una programació que, en paraules del regidor, “és una part importantíssima de la cultura de la ciutat, una programació imprescindible en la vida cultural gandiana”. La programació, que inclou activitats a les 20 i a les 22:30 hores, es desenvoluparà a la Casa de la Marquesa. Es tracta d’una proposta “rica, àmplia i pensada per incloure gèneres distints”, manifestava Carme Melo qui a més va destacar l’interés de la Universitat de València “per estar al costat dels creadors i artistes valencians intentant reprendre la programació cultural habitual”. Pel que respecta a les activitats vespertines, aquesta edició recupera els actes a les 20 hores, però en aquesta ocasió estrena el format 'Conversem amb...',  on la UEG busca establir un espai de reflexió i debat amb autors i autores de reconegut prestigi per a, des de distints àmbits, reflexionar sobre aquests canvis i aquells que estan per vindre. Així, el primer acte, que serà dilluns 12, versarà al voltant de l’exposició 'Coronacrisi i Cultura' i comptarà amb la participació de la comissària de la mostra, Marisa Guillén, qui estarà acompanyada per la dissenyadora Virginia Lorente, i Javi Tortosa i Miguel Martí, d'Estudio Democracia. La setmana continuarà amb la participació de l’il·lustrador valencià Paco Roca, el filòsof Enric Senabre i la també il·lustradora Paula Bonet, que passaran per aquest espai els dies 13, 14 i 15 de juliol, respectivament. Mentre, divendres 16 serà el moment de conversar sobre Francisco Brines amb els periodistes i escriptors Fernando Delgado, Àngels Gregori, Antonio Lucas i Josep Piera. Tots aquests actes tindran lloc al Saló d’Actes de la Casa de la Marquesa. La programació es completa amb les activitats nocturnes que començaran a les 22:30 hores al Jardí de la Casa de la Marquesa. Aquestes arrancaran dimarts 13 amb el Grup de Dansa de la Universitat de València que presentarà el seu espectacle 'Abans de la llum'. Mentre, dimecres 14 tornarà a Gandia la companyia teatral Escena Erasmus amb l’espectacle 'El viatge impossible'. Dijous 15, l’escenari de la UEG rebrà el quartet valencià les Maluks, un dels projectes musicals locals a tindre en compte aquest 2021. El punt i final d’aquesta edició el posarà, divendres 16, Carles Dénia, qui tornarà a la UEG amb un espectacle en forma de quintet produït especialment per a l’ocasió. Tant les 'Converses amb...' com les actuacions nocturnes seran de caràcter gratuït amb inscripció prèvia per qüestions sanitàries. L’única excepció serà el concert de Carles Dénia que tindrà un entrada de 6€. En tots els casos, el registre o compra d’entrades cal efectuar-se a través de la web www.uv.es/ueg. Tant les inscripcions com la venda d’entrades estarà oberta des de dimecres 30 de juliol a les 9 hores.
El Jardí Botànic de la Universitat de València inaugura la proposta d'una gimcana didàctica amb el personatge de Peppa Pig i la seua família aquest estiu. L’activitat, gratuïta amb l'entrada durant el mes de juliol, està promoguda per Entertainment One, la productora de la sèrie de dibuixos animats, i compta amb la col·laboració del Jardí Botànic de Gijón, el Real Jardí Botànic de Madrid (CSIC) i el Real Jardí Botànic de Còrdova (IMGEMA). L'objectiu d'aquest itinerari familiar divulgatiu i autoguiat amb Peppa Pig és aproximar la biodiversitat al públic infantil d'una forma divertida i, alhora, reivindicar el paper dels jardins botànics com a espais de conservació i d’investigació de la flora. La responsable del Departament de Cultura i Comunicació del Jardí Botànic de la Universitat de València, Eva Pastor, explica que amb l’itinerari de Peppa Pig “volem reforçar aquest estiu les propostes familiars per a acostar el públic infantil a la natura amb un vessant lúdic, de fet, aquesta iniciativa complementa la nostra escoleta d’estiu que organitza habitualment l’equip del Gabinet de Didàctica”. A més a més, “és una acció que realitzem en xarxa amb altres jardins botànics de referència i, per tant, també donem visibilitat a aquests espais de biodiversitat i ciència a les ciutats”, afegeix. El Jardí Botànic ha seleccionat sis punts emblemàtics on s’hi podrà trobar a cadascun dels personatges de la família de Peppa Pigg. Les persones interessades a realitzar aquesta gimcana rebran, amb la seua entrada, un quadern on tindran informació sobre la ubicació dels diversos personatges i els reptes que han d'aconseguir. Aquesta llibreta també inclou diverses activitats sobre botànica que les xiquetes i xiquets podran emportar-se a casa. A més, en acabar la visita, els participants poden comptar les abelles que hi ha amagades en el quadern i enviar la resposta per correu electrònic a l’organització a fi de participar en el sorteig d'un premi, el qual inclou un llibre de les estacions, joguets de fusta de Peppa Pig i la seua família i peluixos elaborats amb material reciclat. La gimcana amb Peppa Pig s'integra en la programació de divulgació i educació ambiental del Jardí Botànic de la Universitat de València, el qual té una àmplia oferta de cursos, rutes guiades i activitats per a públic infantil i familiar, dissenyat en col·laboració amb el Gabinet de Didàctica.
Aquesta documentació suposa quasi el cent per cent del llegat conservat de Bordils i inclou un ampli mostrari de tota la seua trajectòria des que encetà la seua carrera a París en la dècada dels 60: dibuixos de gran format, dissenys de senyalística, projectes d’identitat corporativa per a empreses, diapositives documentals, làmpades i joguets històrics. El disseny industrial va fer de Xavier Bordils un dels pioners valencians. Reconegut com a dissenyador global després d’una llarga vida professional, Bordils es va formar a l’École Nationale des Métiers d’Art de París com a arquitecte d’interiors, certificant-se en estètica industrial. És a la capital francesa on va realitzar els seus primers projectes de disseny d’envasos i embalatges per a l’empresa familiar, dedicada a la comercialització de la taronja, així com per a d’altres organitzacions homòlogues. Durant la seua carrera, una mostra dels projectes que va realitzar per a aquest tipus d’empreses (comercialitzadores i exportadores de taronja) són el disseny d’un manual de normalització per a envasos de cartó per a l’Associació de Cooperatives Agrícoles (Anecop); la nova imatge de l’exportadora valenciana de fruites Fontestad S.A.; les normes d’identitat visual de Zumos Valencianos del Mediterráneo; el sistema d’identitat de la cooperativa fructícola Copaltea; l’avantprojecte d’hipermecat per a la cooperativa Frutaltea; i la nau, la marca, el logo, el packaging i les normes d’identitat visual per a Vicent Giner. D’altra banda, és a finals dels 60 quan Bordils funda, juntament amb altres tres dissenyadors francesos, l’estudi CUTCH de disseny gràfic i de producte: la seua secció MINI CUTCH, de mobiliari infantil, va ser seleccionada per a la Biennal de Milà (1968-1969); i CUTCH va modernitzar la marca Velosolex de bicicletes amb motor. La segona etapa de Bordils comença a meitat dels anys 70, quan va abandonar l’estudi a França per a tornar a València. Ja a casa, estableix una relació professional duradora amb la Cambra de Comerç, Indústria i Navegació, fent-se càrrec de l’organització d’esdeveniments culturals i acadèmics, i del butlletí de l’IPI Diseño Comunicación, des d’on difon les seues idees i reflexions sobre el disseny industrial. Aquesta publicació li permetrà, a més, entrar en contacte amb els dissenyadors valencians del moment: Eduardo Albors, José Juan Belda, Vicent Martínez, Martínez Medina, Juan Montesa, Moscardó, Gabriel Pons i Francisco Segovia, als llegats d’alguns d’ells, depositats a l’Arxiu, se suma ara el de Bordils. A principis dels 80, realitza, per a l’empresa fabricant de màquines bobinadores Bobifil, un dels seus projectes més gratificants, i, durant vora una dècada, col·labora amb la Cooperativa Payá de joguets i FGV Ferrocarrils de la Generalitat Valenciana. En el 85 torna a París i comença a compatibilitzar el disseny industrial amb la docència donant classes de disseny global al Strate Collage de l’École Supérieure de Design Industrielle. Aquesta faceta docent de Bordils li acompanyarà fins al final de la seua carrera professional també a València, com a professor a la Universitat CEU San Pablo en els anys 90, i com a dissenyador per a diverses empreses, a més de publicar, en col·laboració amb Susi Seva, el llibre ‘El color de la arquitectura tradicional valenciana’ (1998). L’Arxiu Valencià del Disseny compta entre els seus objectius la difusió i accés dels seus fons a través de la seua digitalització (més de 40.000 documents fins ara) i consulta en línia, així com l’estudi i investigació del món del disseny per a consolidar-lo i posar-lo en valor. El seu fons es constitueix amb la donació de nombrosos dissenyadors i artistes valencians, als quals se sumarà el llegat de Xavier Bordils, pioner valencià del disseny industrial i global. Aquest Arxiu es va crear en març del 2018 amb la constitució del grup de treball integrat per la Universitat de València, la Generalitat Valenciana i l’Escola d’Art i Superior de Disseny (EASD). En l’actualitat, gestionat a través de la Fundació General de la UV, el codirigeixen el professor de la Universitat de València Vicente Pla i el professor de Disseny de l’EASD València Xavier Giner.
Les persones participants en InsPirats pel Botànic hauran de ser majors de 16 anys i podran accedir a quatre premis, dos per modalitat. En pintura, seran de 700 i 400 euros, mentre que en narrativa breu ascendiran a 400 i 200 euros. Tots ells, rebran també un diploma acreditatiu. Els guardons s’atorgaran el mateix dia 19 de juny de vesprada. El veredicte serà decidit per un jurat integrat per experts del món de l’art, la literatura i la cultura. La modalitat de pintura d’InsPirats requereix que els creadors acudisquen al Jardí Botànic de la Universitat de València amb els materials necessaris per al desenvolupament de l’obra, inclòs el cavallet, el qual es farà servir per a exposar l’obra el mateix dia del concurs. Serà imprescindible presentar un suport rígid -fusta, llenç o paper suportat per bastidor), llis i sense textures, o amb una imprimació monocromàtica. Les mesures mínimes són de 50 cm i les màximes de 100 cm. Quant als aspectes formals de participació en narrativa curta, enguany la novetat és que la modalitat se centra en el microrelat, amb un màxim de 150 paraules. Així, els aspirants també hauran de portar les eines necessàries per a materialitzar els seus textos (llibretes, paper, bolígrafs, etc), però en aquest cas l’organització facilitarà a cadascun dels participants un full A4 especial on s’haurà d’escriure la versió definitiva del text, la qual servirà per exposar l’obra. BIODIVERSITAT, NATURA I ART El director del Jardí Botànic de la Universitat de València, Jaime Güemes, destaca que el concurs InsPirats continua apostant perquè la biodiversitat afavorisca la creació artística tot implicant la ciutadania per transmetre valors ambientals. “Les plantes ens conten històries. Les seues formes, colors, textures, olors, sabors i, també sorolls, ens envolten i arriben als nostres sentits. Són inspiradores”, explica. El Jardí Botànic “ha reunit una de les majors col·leccions de plantes vives d’Europa, amb milers d’espècies provinents de tots els continent i gran part dels ecosistemes del món. Han estat descobertes per botàniques i botànics que, durant segles, han explorat tots els hàbitats del planeta”, en paraules de Güemes, per aquest motiu, “considerem que disposem d’un espai únic per a concebre art”, afegeix. La responsable del Departament de Cultura i Comunicació del Jardí Botànic, Eva Pastor, comenta que en aquesta cinquena edició d’InsPirats es pretén, en primer lloc, “recuperar l’esperit creatiu i màgic que aconseguírem els anys anteriors, amb participants a l’espera de la convocatòria”. I, d’altra banda, aquest certamen “fa valdre el Jardí d’una forma que poques activitats ho fan, de fet, és una de les propostes millor valorades. Pintores i escriptors, davant dels seus papers i els seus llenços, miren al Botànic amb ulls plens de passió i estima i l’usen per a mostrar allò que millor saben fer”, argumenta Pastor. El concurs InsPirats pel Botànic forma part de la programació dedicada a la promoció de la cultura des del Jardí Botànic de la Universitat de València. Una proposta diversa integrada per la natura, el medi ambient, la ciència, la divulgació i l’educació ambiental, però també l’art des de tots els seus vessants.   Més informació d’InsPirats pel Botànic i formulari d’inscripció Altres edicions d’InsPirats pel Botànic
La programació, la qual compta amb la col·laboració de l’Ajuntament de València, la Càtedra Prospect i la Universitat d’Alacant, s’inicia avui amb un diàleg científic en línia de Botànica des del sofà, centrada en els incendis forestals de la Mediterrània. L’objectiu de la iniciativa El Botànic pel medi ambient és aprofitar aquesta fita d’àmbit mundial per a aproximar la natura i la biodiversitat a la ciutadania, tot promovent debats sobre temes d’actualitat com ara el canvi climàtic, l’alimentació saludable, el desafiament dels incendis o la renaturalització de les ciutats. A més a més, integrant la perspectiva de l’art, mitjançant els paisatges valencians del pintor d’Algemesí Adam Esteve o Llavors d’ací. Incendis a la ‘Botànica des del sofà’  La sessió en línia de Botànica des del sofà d’aquesta vesprada de dimecres –fa falta inscripció prèvia, a través del web del Jardí Botànic- planteja un debat científic sobre els incendis forestals, tenint el compte la proximitat de l’estiu. Hi intervindran la professora del Departament de Biologia de la Universitat de Cadis Susana Gómez, experta en avaluar el paper del foc com a força evolutiva en plantes mediterrànies, i l’investigador del Centre d'Estudis Ambientals del Mediterrani (CEAM) Alejandro Valdecantos, especialista en restauració ecològica d'ecosistemes. La tertúlia digital estarà moderada per Patricio García-Fayos, director del Centre d’Investigacions sobre Desertificació (CIDE), mixt del CSIC i la Universitat de València (UV), alhora investigador en diverses àrees com ara els processos de colonització vegetal o l’erosió de sòls semiàrids. La Botànica des del sofà continuarà el pròxim 16 de juny amb una proposta, també en línia, i enfocada en les diverses dimensions implicades en la renaturalització de les ciutats, vinculada a diverses accions amb incidència amb la salut i la sostenibilitat, com també en relació amb el Pla Verd i de la Biodiversitat promogut des de la regidoria d’Ecologia Urbana de l’Ajuntament de València. Canvi climàtic a la Mediterrània  L’Estufa freda del Jardí Botànic de la Universitat de València acollirà dimecres 2 de juny la presentació de l’últim informe científic de canvi climàtic a la Comunitat Valenciana, amb la participació de la consellera d’Agricultura, Desenvolupament Rural, Emergència Climàtica i Transició Ecològica, Mireia Mollà, i el vicealcalde de la ciutat i responsable d’Ecologia Urbana, Sergi Campillo. L’acte, conduït pel director del Jardí Botànic, Jaime Güemes, comptarà amb les presentacions de resultats d’investigació a càrrec de les catedràtiques de Geografia Física de la UV María José Estrela i María José López i del catedràtic d’Anàlisi Geogràfic Regional de la Universitat d’Alacant Jorge Olcina, coordinador de la publicació ‘Cambio climático en el Mediterráneo’, juntament amb el catedràtic de Geografia Humana de la UV Joan Romero, alhora també director de la Càtedra Prospect. Aquesta obra col·lectiva ha estat editada recentment per Tirant lo Blanch. Amb ‘València Canvia pel Clima’  Durant la primera setmana de juny, el Jardí Botànic de la UV se sumarà a la iniciativa València Canvia pel Clima, promoguda des del Servei d’Emergència Climàtica i Transició Energètica de l’Ajuntament de València i la Fundació València Clima i Energia. D’aquesta manera, donarà suport a la campanya Menja bé i salva el clima, desenvolupada als mercats municipals a fi de potenciar l’alimentació de proximitat, els productes de temporada, la sobirania alimentària, entre altres. A més a més, diumenge 6 de juny de matí, el Botànic organitzarà tallers didàctics sobre l’horta ecològica –gratuïts amb inscripció prèvia- i disposarà d’un punt informatiu de València Canvia pel Clima. El Dia Mundial del Medi Ambient, dissabte 5 de juny, el Jardí Botànic de la UV celebrarà la tercera jornada de portes obertes d’aquesta primavera, després del Dia de la Fascinació per les Plantes i els Museus i el Dia Internacional de la Biodiversitat. Al matí, també intervindrà en la mostra festiva Menja bé i salva el clima, de València Canvia pel Clima, prevista al Mercat de Rojas Clemente. Art, paisatges i agricultura  L’art formarà part de la programació El Botànic pel medi ambient, ja que demà s’hi inaugurarà l’exposició fotogràfica Llavors d’ací amb el projecte ‘Una llavor a l’escola’. Aquesta mostra –oberta fins els 27 de juny- està organitzada pel Centre d’Estudis Rural i d’Agricultura Internacional (CERAI) en col·laboració amb l’associació per a la promoció i la conservació de la biodiversitat agrària Llavors d’ací. Els treballs són el resultat dels tallers duts a terme a horts escolars on s’ha divulgat el Catàleg valencià de varietats tradicionals d’interès agrari. El Centres d’Educació Infantil i Primària (CEIP) participants van ser el Clara Campoamor de Paterna, el Rei en Jaume de Xirivella i el de Benimàmet de València. Les sales Hort de Tramoieres i Estufa freda del Jardí Botànic exhibiran durant aquest període de celebració del Dia del Medi Ambient, i fins el 12 de setembre, l’exposició Terres i temps. Terres de país i Variacions de temps, un conjunt de pintures des de l’apunt quasi fotogràfic a l’obra de gran format sobre paisatges valencians del creador d’Algemesí Esteve Adam.
El jurat ha hagut de seleccionar d'entre mig centenar de fotografies rebudes i ha destacat l'alt valor simbòlic de les imatges. En totes elles, en paraules del director de l'ICUV, Vicente Andreu, "es percep clarament el coneixement de la cultura xinesa que hi ha a València així com les similituds culinàries de les dues societats, que tenen a l'arròs com el seu ingredient gastronòmic fonamental". Per a Pau Pérez Rico, director regional de Comunicació de ECI, "este concurs és una mostra més de la col·laboració entre ambdues institucions, en un any en què celebrem el cinquanta aniversari de l'obertura d’ECI a València". El concurs va consistir a fotografiar un arròs fregit tres delícies, després del visionat d'un vídeo explicatiu a càrrec d'un cuiner xinés. La gastronomia de la Xina, una de les més refinades i antigues, està present en gairebé tots els llocs de l'món encara que els seus mètodes d'elaboració són, en molts casos, desconeguts. Amb el concurs, l’ICUV i ECI han posat en valor l'aportació culinària d'este país a la cultura, la societat i l'economia, amb un dels seus plats més coneguts i famosos. L’ICUV té la consideració d’Institut Confuci “Model” per part de la seu central xinesa, ha rebut diversos premis i mencions, entre els quals cal destacar el 2017 la Distinció al Mèrit Cultural 9 d'Octubre de la Generalitat i el de ser un dels 20 millors Instituts Confuci d'aquell any, d'entre els 550 que hi ha arreu del món actualment.
A través d’aquest programa, que la Universitat de València va posar en marxa el curs 1999-2000, més de 3.000 estudiants d’entre 55 i 101 anys han passat per les aules de la institució acadèmica. La Nau Gran és un dels programes d’educació per a majors degans i el que major nombre d’estudiants universitaris reuneix, any rere any, de la universitat espanyola; i és l’aposta de la Universitat de València per a fomentar l’envelliment actiu i l’aprenentatge al llarg de la vida, qüestions clau en la societat del segle XXI. El programa permet a les persones majors accedir com a alumnes a la Universitat de València, encara que sense l’expedició d’un títol oficial, i compartir les aules i les matèries amb la resta d’estudiants que cursen les titulacions reglades. Així, els i les estudiants de La Nau Gran pertanyen a l’entorn universitari real i participen activament en els coneixements, la cultura, la investigació i el debat. El programa depén del Vicerectorat de Cultura i Esport i és gestionat pel Servei de Cultura Universitària. L’oferta es compon de nou itineraris formatius diferents, de tres cursos obligatoris cadascun, repartits entre els tres campus, i que abasten totes les àrees de coneixement impartides per la Universitat de València. L’alumnat pot cursar des de l’itinerari de Ciència i Tecnologia fins al de Dret, Ciència política i Criminologia, passant pels de Psicologia, Història, Societat i Territori, Història de l’Art, Salut, Filosofia, o Llengua, Literatura i Comunicació. Les persones que ja han acabat un itinerari i desitgen continuar els seus estudis, tenen l’opció de realitzar ‘Alts estudis’ en Psicologia o Filosofia, amb un cicle de dos cursos acadèmics de duració que finalitza amb un seminari d’investigació. Es pot consultar tota la informació sobre l’estructura i el contingut de l’oferta formativa ací.  A més a més, al llarg de tot el curs acadèmic i amb el títol «Nau Gran en Obert», el programa oferirà cursos monogràfics, tant presencials com en línia, en els quals es podrà matricular qualsevol persona major de 55 anys sense necessitat de preinscripció.
L'acte va comptar amb la participació de Rosa Pérez, consellera de Participació, Transparència, Cooperació i Qualitat Democràtica de la Generalitat; Jaume Durà, codirector del documental i coordinador jurídic i d'incidència política de CEAR-PV; Javier Navarro, responsable de l'Aula d'Història i Memòria Democràtica de la Universitat de València, així com els codirectors i protagonistes de l'obra. Les entrades estan exhaurides. ‘Encontres d'Exili II’ és un documental sobre i amb persones exiliades, refugiades i represaliades d'ahir i de l’actualitat. Dirigit per Adrián Caballero, Jaume Durà, José Gayà i Jorge Ramos, està protagonitzat per persones majors que van viure la repressió i l'exili per la victòria franquista (com Tina, filla de Carmen Cuesta –‘la 14ª rosa’ de les 13 Roses– i militant antifranquista que va patir la repressió en l'última etapa de la dictadura; Carme, que va haver de migrar a França durant el franquisme; Àngela, filla de migrants a Algèria; o Josefina, que va viure diversos exilis en diferents països d'Europa i d'Amèrica després d'haver hagut d'abandonar l'Espanya franquista) i per persones més joves que han patit recentment situacions similars en tres continents (com Alba Teresa, que va escapar de la repressió paramilitar a Colòmbia; Mem, amb una situació similar com a kurd a Rojava, part del Kurdistan a Síria; Fatma, refugiada sahrauí; Sainabou, que va haver d'escapar de la mutilació genital femenina i d'un matrimoni forçat a Gàmbia; Conan, que va fugir de la guerra a Costa d’Ívori i va haver de pujar a una pastera; o Elisama i Michelle, que va abordar la Brasil de Bolsonaro per la seua identitat LGTBI). En el documental, moltes d'aquestes persones intercanvien unes trobades molt simbòliques adonant-se com el passat de guerra, exili i dictadura viscut ací és el present de molts altres territoris de persones que ara han de refugiar-se al País Valencià. Segons els responsables d’aquest projecte “es vol posar en diàleg i contribuir al (re)coneixement de totes aquestes persones i fenòmens, perquè és clau per a fomentar una cultura de pau, de solidaritat, de Drets Humans, de veritat, de justícia i de reparació”. ‘Encontres d'Exili II’ forma part d'un projecte més ample articulat en el web https://encontresdexili.org/,  on es pot trobar la primera part del documental, totes les entrevistes íntegres, un mapa interactiu de l'exili, biografies de dones exiliades i altres materials didàctics.
L’Arxiu Valencià del Disseny compta entre els seus objectius la difusió i accés dels seus fons a través de la seua digitalització i consulta en línia, així com l’estudi i investigació del món del disseny per a consolidar-lo i posar-lo en valor. El fons de l’entitat es constitueix amb la donació de nombrosos dissenyadors i artistes valencians, als quals se sumarà arxius de projectes que van de l’arquitectura efímera, locals comercials, mobiliari o residencials de pioners del disseny interior, com José Arrufat, Pepe Blanquer, Casto Buigues, Manuel Dauffí, Ignacio de Astorza, Ramiro de la Torre, Paco Jorro, José Martínez Medina Montoro, Armando Munuera, Manuel Pinazo, Francisco Sebastián, Rafael Tamarit o Diego Zambrano. Amb la incorporació d’aquests fons, que se situaran al costat dels de José Martínez Peris i Juan Bautista Sanchís, l’Arxiu Valencià del Disseny consolida la seua secció de Disseny d’Interiors, els materials dels quals van des dels anys 30 fins als 70. L’Arxiu Valencià del Disseny es va crear en març del 2018 amb la constitució del grup de treball integrat per la Universitat de València, la Generalitat Valenciana i l’Escola d’Art i Superior de Disseny (EASD). Codirigit actualment pel professor de la Universitat de València Vicente Pla i el professor de Disseny de l’EASD València Xavier Giner i gestionat a través de la Fundació General de la UV, té la seua seu a la Facultat de Geografia i Història de la Universitat de València. El passat mes de desembre es va constituir la Comissió de Seguiment de l’AVD, encarregada de realitzar el seguiment i la valoració del funcionament de la institució. Pepe Cosín, degà del CDICV, forma part de la comissió junt a donants, patrocinadors, institucions públiques i personalitats de reconegut prestigi en l’àmbit del disseny i la cultura.
L'exhibició d'aquesta disciplina va permetre conéixer quatre modalitats: esgrima històrica, esgrima escènica, esgrima esportiva i esgrima adaptada. Una experta va explicar en directe en què consisteixen i la seua importància, així com la rellevància que té en l’actualitat per a la inclusió de gènere i de la diversitat funcional. Entre la vintena de participants destacaren: Laura Pérez Aguado, campiona d'Espanya d'esgrima històrica, subcampiona d'esgrima escènica i medallista autonòmica en diverses disciplines; Laura Ruiz Sanchis, professora de Ciències de l'Activitat Física i l’Esport, mestra d'esgrima i medallista internacional d'esgrima esportiva (espasa i floret); Cristina de Vargas Hilla, campiona del món d'esgrima i campiona d'Espanya en totes les categories, i María Rosa Nicolás García, docent de la Bristish Academy of Screen and Stage Combat i de la Federació Catalana d'Esgrima Antiga. Segons Marisa Vázquez de Ágredos, vicedegana de la Facultat de Geografia i Història de la Universitat i presidenta de la Comissió d'Igualtat i Polítiques Inclusives del centre, la participació en l'esgrima de la dona es remunta al segle XIX, ja que la pràctica d'aquesta disciplina li permetia accedir a determinats cercles socials. A través d'aquesta activitat es pretén visibilitzar l'esgrima com una activitat que “permet la inclusió de les dones i també la integració de les persones amb discapacitat. De fet, la pràctica durant la jornada de l'esgrima adaptada permetrà visualitzar aquesta disciplina com a promotora d'entorns socials saludables”. L'activitat va estar organitzada per la Facultat de Geografia i Història de la Universitat de València i té el suport de la institució acadèmica a través del Vicerectorat de Cultura i Esport, la Unitat d'Igualtat (projecte Esgrima històric femení: origen i evolució. Memòria històrica d'un esport amb perspectiva de gènere) i el Servei de Formació Permanent i Innovació Educativa (Pla d'Innovació de Centre 2020-2021). També hi va col·laborar el Club La Robera, Sala d’Armes.
València és un punt generador d’autoedició de gran importància a Espanya i també un punt litúrgic europeu. Mitjançant els diversos festivals que acull la ciutat, també serveix com a observatori excel·lent per a veure les principals línies creatives que sorgeixen en aquest terreny. L’autogestió creix i evoluciona en diverses direccions gràcies als diferents mitjans de producció existents, i genera projectes no solament enfocats a l’oci sinó també amb un interès educatiu i cultural. El curs comença el 14 d’abril amb una xarrada a càrrec del fanziner, dissenyador i fotògraf Mon Magán, titulada ‘Fer fanzines hui: aspecte formal’. La sessió se centrarà en l’autoedició de fanzins i s’aprofundirà en el disseny formal. El curs continua el 21 d’abril amb ‘El pas a pas en el procediment de la narrativa seqüencial i reflexió’, amb l’artista Rosa Codina i l’escriptor de còmics Javier Marquina, que parlaran sobre la situació actual del còmic, la manera com fer-ne un i els autors com a indústria. ‘El fanzín valencià en els 2000’ serà el protagonista de la xarrada següent, el 28 d’abril, a càrrec de tres editors, Guillermo Morales, Pedro Kat i Joseba Basalo, que tractaran la gestió d’una editorial i faran un repàs al fanzín valencià en els 2000. Les plataformes en línia de mecenatge tindran un paper destacat en la sessió del 5 de maig, ja que els alumnes podran escoltar Jonàs Sala, de Verkami, que ajudarà artistes i creadors a fer realitat els seus projectes. El màrqueting i l’autoedició, la publicitat i la difusió seran els temes principals de la sessió del 12 de maig, ‘Metodologia i estratègia digital’, a càrrec del desenvolupador Luis Roig, de Drawfolio. El 19 de maig en ‘Pedagogia. El meu primer fanzín’, Lluc Mayol explicarà com funcionen els sistemes pedagògics a través del fanzín i tractarà el tema de l’autoedició d’una manera didàctica. Els festivals d’autoedició seran els protagonistes de la xarrada del 26 de maig, amb una reunió en què participaran dirigents i col·laboradors de festivals de l’estat espanyol i de l’Amèrica Llatina. L’última sessió del curs tindrà lloc el 2 de juny amb la xarrada ‘B-analitzar fanzins’, a càrrec d’Alejandro Álvarez i Eixa, que parlaran de fanzins significatius en diferents gèneres.  Totes les sessions començaran a les 19 hores i tindran una durada de dues hores. La matrícula es pot formalitzar en aquest enllaç, tant per a estudiants de la Universitat com per a públic en general. El curs és dirigit pel fanziner i locutor Alejandro Álvarez, i pels coeditors d’Edicions Anònimes Carlos Mercé i Vicente Perpiñá. El curs està organitzat per l’Aula de Còmic de la Universitat de València i compta amb la col·laboració de Fanzineología, Càtedra d’Estudis del Còmic Fundació SM-Universitat de València, Fandogamia, Aleta Ediciones, Grafito Editorial, Edicions Anònimes, Ediciones Inuit i Verkami.
La gastronomia xinesa, una de les més refinades i antigues, està present arreu del món tot i que els seus mètodes d'elaboració segueixin sent, en molts casos, desconeguts. Amb este concurs, l’ICUV i ECI volen posar en valor l'aportació culinària xinesa a la cultura, la societat i l'economia. El concurs consisteix en l'enviament, per correu electrònic, d'un màxim de fins a 3 fotografies del resultat final de l'elaboració de la recepta de l'arròs fregit tres delícies, que té publicada l’ICUV al seu canal de YouTube (ConfucioValencia), mitjançant un audiovisual. En el vídeo, el cuiner xinés col·laborador de l'ICUV, Adan Liu, explica amb detall el procediment per a l'elaboració del famós plat. Es podran enviar fotografies a l'adreça de correu instituto.confucio@uv.es des del 26 de març fins al pròxim 23 d'abril. En les bases del concurs, que també estan publicades en xarxes socials i en la plataforma web de l'ICUV, es detallen els aspectes del certamen. Els premis per als que guanyen són dos targetes regal de ECI valorades en 100 € i 75 € respectivament. Per al director de l'ICUV, Vicente Andreu, "la gastronomia és una part fonamental de la idiosincràsia dels pobles i, a través dels seus plats, podem descobrir quins són els elements que uneixen a la taula a les cultures valenciana i xinesa". El jurat del concurs estarà integrat per representants de les dos institucions, així com d'especialistes en turisme, fotografia i gastronomia. Les imatges rebudes formaran part de l'arxiu audiovisual de l'ICUV i, més endavant, serviran per a realitzar una exposició pública. El ICUV va començar les seves activitats el 2007, té la consideració d’Institut Confuci Model, per part de la seu central xinesa, ha rebut diversos premis i mencions, entre els quals cal destacar el 2017 la Distinció al Mèrit Cultural 9 d'Octubre de la Generalitat i el de ser un dels 20 millors Instituts Confuci d'eixe any, d'entre els 550 que hi ha arreu del món actualment. A l'octubre de 2020 va rebre la medalla col·lectiva de la Policia Local de València, juntament amb les associacions d'empresaris i comerciants xinesos, per la seva "desinteressada actuació durant l'estat d'alarma i davant la manca de material sanitari i EPI com a conseqüència de la pandèmia soferta en ocasió de la COVID 19". Així mateix l’ICUV edita, des de la seva creació el juliol de 2010, la revista cultural bilingüe espanyol-xinés Institut Confuci l'àmbit de difusió de la qual és l'espai iberoamericà.
El nou director acadèmic avança que proposarà “un replantejament en profunditat de la missió de l'Observatori per mirar de posicionar-lo internacionalment a mitjà termini com a instrument d'avaluació estratègica útil per a reflexionar sobre el paper de les universitats públiques en matèria de la planificació cultural”. Entre les principals funcions que desenvoluparà, hi ha la investigació i l’experimentació sobre nous models de programació cultural, l’avaluació estratègica de la programació, la cooperació internacional a través de la participació en xarxes i de l'establiment d'aliances estratègiques o l’anàlisi de públics, així com la planificació i el disseny d'estratègies de fidelització, ampliació i aprofundiment d'audiències. La nova programació s'iniciarà el proper mes d'abril amb una sèrie de conferències i tallers que inclouran temes com el debat sobre els drets culturals, la rellevància de la mobilitat cultural en el desenvolupament de competències, l'oportunitat que brinden els Objectius de Desenvolupament Sostenible (ODS) per a les organitzacions i els agents culturals o les possibilitats de les fórmules de l'economia social per a superar la precarietat estructural del sector. Entre les perspectives imprescindibles de l'Observatori es proposen les següents: l'enfocament de gènere, la relació entre cultura i desenvolupament per a donar resposta cultural a les crisis socials, econòmiques, ecològiques i democràtiques a què ens enfrontem en l'actualitat i la revalorització de la comunitat universitària i també dels espais (els patrimonials i altres de públics i més informals) com a protagonistes de cultura. Raúl Abeledo (París, 1973) és economista i la seua àrea d'especialització integra el desenvolupament sostenible i la planificació cultural. Des del 2006 és coordinador de Projectes Europeus d'Econcult (Unitat d'Investigació en Economia de la Cultura), on va recalar després d'una experiència de set anys en la consultoria privada. Aquesta experiència va resultar fonamental per a l'èxit de la internacionalització experimentada per Econcult aquests últims deu anys (6 projectes InterregMED i 3 projectes Horizon2020). Raúl Abeledo és autor de nombroses publicacions i articles acadèmics relacionats amb el paper de la cultura en les dinàmiques d'innovació i desenvolupament regional. Actualment forma part de la Mesa de Cultura de la Red Española para el Desarrollo Sostenible.
Aquesta programació especial començarà amb ‘Enfrontant el masclisme digital’, una conferència en línia que impartirà l'advocada penalista, activista i especialista en gènere i interseccionalitats, Laia Serra. Hi abordarà la manera com actuen les violències de gènere en Internet i a través de les noves tecnologies, i quines són les problemàtiques jurídiques que es donen a l'hora de denunciar, investigar i enjudiciar aquest tipus de delictes. La sessió tindrà també la perspectiva de la jutgessa titular del Jutjat de Violència sobre la Dona núm. 3 de València, Herminia Rangel. Aquest acte, que forma part dels debats de VALÈNCIA THINKS GLOBAL. Imaginem el futur, es podrà seguir en directe el pròxim 9 de març, a les 19 hores, a través del Canal YouTube del Centre Cultural La Nau de la Universitat de València. La activitat següent serà una conferència de Teresa Freixes, catedràtica de Dret Constitucional i catedràtica Jean Monnet ad personam. Freixes conversarà sobre els reptes de la Unió Europea en temps de pandèmia dins del cicle ‘Les raons d'Europa’, organitzat per l'Escola Europea de Pensament  Lluís Vives del Vicerectorat de Cultura i el Centre de Documentació  Europea de la Fundació General de la Universitat de València, amb la col·laboració del Centre d'Excel·lència Jean Monnet sobre Integració i Globalització. Serà el pròxim 10 de març, a les 18 hores, mitjançant la plataforma Blackboard Collaborate i amb inscripció prèvia en https://go.uv.es/8Lmrne3. Els actes continuaran amb la poeta i escriptora barcelonina, Eva Baltasar. L'autora oferirà una conferència sobre la seua novel·la Boulder dins de la programació de l'Aula de Literatura de la Universitat de València. L'obra, Premi Òmnium a la millor novel·la del 2020, tracta temes com la soledat, la maternitat i la vida en parella, aspectes que ja van aparéixer en Permagel i que continuaran en Mamut, el tercer llibre d'aquesta trilogia. Per assistir al debat en línia, celebrarà el pròxim 11 de març, a les 18 hores, cal confirmar l'assistència en https://go.uv.es/c95mKlU. Dins de la programació també es tractarà el tema del franquisme i la repressió femenina mitjançant una taula redona organitzada per l'Aula d'Història i Memòria Democràtica de la Universitat de València. En aquesta activitat s'abordarà la situació de totes les dones represaliades, bé per pròpia militància o identitat política, bé per ser acusades de ser “mares de”, “esposes de” o “filles de” i culpables de no mantenir l’“ordre moral” sobre les seues famílies. El debat es podrà seguir, el 22 de març, a les 18 hores, mitjançant la plataforma Blackboard Collaborate i amb inscripció prèvia en https://go.uv.es/j2Rh94n. Finalment, pel que fa a conferències i debats, l'Observatori Cultural de la Universitat tancarà aquesta programació de març amb el seminari ‘Moltes i diverses. Les dones de les sèries i el cinema’, un webinar amb la historiadora cinematogràfica i professora d'Història de l'Art de la Universitat de València, Àuria Ortiz, dins del cicle WebinarsLANAU. Per a aquesta sessió, que se celebrarà el 24 de març, a les 19 hores, a través de la plataforma Google Meet, cal inscriure's prèviament en: www.uv.es/webinarslanau. Las dones protagonitzen la programació d'exposicions del Centre Cultural La Nau de la Universitat. A més de la recentment inaugurada exposició sobre la revista El Turista Fallero, que permet visibilitzar dos monuments de les artistes Gio i Míriam García Sandemetrio, a la fi del mes de març, les obres de Paula Bonet i Aurora Valero es podran veure a l'edifici en dues exposicions molt personals que permetran acostar-se a dues pintores de generacions i llenguatges artístics molt diferents. Al maig, aquesta mirada amb perspectiva de gènere continuarà a través d'una  exposició sobre dones palestines refugiades al Líban. I des de l'Aula de Còmic, i amb caràcter itinerant pels campus de la Universitat, s'ha preparat per aquest mes de març l'exposició 'Dones a la vora d’un atac de vinyetes', una mostra de joves autores de còmic valencianes. En el capítol de les arts escèniques, La Nau estrenarà la programació del segon quadrimestre amb l'espectacle MAMA, de la Lola Boreal (3 i 4 de març), que arrancarà amb la temàtica que articula tota l'activitat escènica que es podrà veure a la Sala Matilde Salvador durant aquesta  primavera: dones i perspectiva de gènere. Creada per quatre artistes valencianes, aquesta peça de dansa interdisciplinària és una obra que, a partir de la mama com a símbol icònic i representatiu de la feminitat, aborda la relació maternofilial, la censura i la malaltia a través del cos femení de les intèrprets. Quant a la programació de l'Aula de Música de la Universitat, el dia 5 de maig, a les 18 hores, a la Capella de la Sapiència del Centre Cultural La Nau, tindrà lloc el tradicional concert de cambra organitzat en col·laboració amb la Unitat d’Igualtat de la Universitat de València amb motiu de la commemoració del 8 de Març. El desplaçament de la data dos mesos més tard del que estava inicialment previst (10 de març) és conseqüència de l'adaptació de la programació a la nova situació sanitària. El concert serà a càrrec del Duo Ekriktiko, que formen Mónica Marí (violoncel) i Carolina Santiago (piano), amb un repertori que incidirà en l'obra d'autores com N. Boulanger, R. Clarke i M. Szymanowska, entre altres.
El projecte de la Falla Immaterial s'ha presentat en una roda de premsa celebrada aquest matí en el Centre Cultural La Nau, i ha comptat amb la presència i participació d'Ester Alba, vicerectora de Cultura i Esport de la Universitat de València; Francisco Grimaldo, subdirector de l'Escola Tècnica Superior d'Enginyeria (ETSE-UV) de la Universitat de València i director del projecte; Emilia López, professora de la Facultat de Magisteri de la Universitat de València i gestora del projecte, i el comunicador i cantant Pepiu de Castellar. Enguany, la proposta, que es titula ‘En cant’ reivindica el cant tradicional valencià. A través dels telèfons mòbils i la pàgina web de la iniciativa, els participants podran enfrontar-se a diferents reptes de cant amb una selecció d'artistes de referència valencians. Totes les veus dels participants seran processades i fusionades, i amb elles, es construiran els monuments de manera col·laborativa. Aquestes falles muntades a partir d'ones sonores estaran projectades en punts emblemàtics del territori valencià: la ciutat de València, en el cas del monument gran, i l’horta per a la falla infantil. La Cremà virtual  serà -com marca la tradició-, el pròxim 19 de març. Tant la rectora de la Universitat de València, Mª Vicente Mestre, qui ha intervingut a través d’un missatge gravat, com la vicerectora Ester Alba, han agraït aquesta iniciativa impulsada per l’ETSE-UV amb un esperit participatiu i totalment innovador. En aquest sentit, Mª Vicenta Mestre ha subratllat la importància de l’ús de la tecnologia per facilitar la interacció humana en temps de pandèmia. Per la seua banda, Ester Alba ha afegit que des de la Universitat es vol contribuir a donar suport al sector cultural faller tan afectat per l’actual situació i a les indústries culturals relacionades amb les Falles, i ha avançat que la setmana pròxima es presentarà una exposició al Centre Cultural La Nau de la Universitat de València que repassa la història d’una emblemàtica publicació: El Turista Fallero (1942 – 2021). Una de les comissions més nombroses i més de 25.000 monuments  Els organitzadors d’aquest projecte han explicat que al llarg d’aquests quatre anys la Falla Immaterial ha aconseguit un total de 3,5 milions d’interaccions a través de la plataforma i diferents xarxes socials; compta amb 17.000 participants en actiu i s’han cremat 25.000 falles a través “d’aquesta joguina interactiva i participativa” fet per totes les persones que hi participen. Amb motiu del cinqué aniversari del projecte, s'ha preparat una compilació de material gràfic, de totes les edicions de la Falla Immaterial des de l'any 2017. Aquest contingut podrà visitar-se en una instal·lació expositiva, “una mena de casal faller” –han aclarit els responsables-, formada per sis pantalles instal·lades en el claustre del Centre Cultural La Nau de la Universitat de València.
Com decorar la casa per l'arribada de l'any nou o per a la festa dels fanalets, realitzant senzilles manualitats; construir un drac tradicional; conèixer els misteris de l'horòscop xinés o escoltar els nous ritmes de la ‘batuchina’, que és una barreja de música xinesa i percussió llatina; són algunes de les propostes de l'ICUV per a aquesta edició. Es tracta de la celebració més important de la Xina i que també es festeja a la resta del món on hi ha comunitats xineses. En el calendari gregorià, el dia de l'Any Nou Xinés succeeix en la segona lluna nova de l'hivern; i les diverses tradicions marquen el seu final dos setmanes després, enguany el divendres 26 de febrer, quan arriba la Festa dels Fanalets, amb la lluna plena. És per això que els tallers, activitats i conferències de l'ICUV s'allarguen fins a aquesta data. Este any del calendari tradicional xinès 4719 comença el 12 de febrer de 2021 i finalitzarà l'1 de febrer de 2022. L'animal que li correspon és el Bou d'Or, per l'element de la natura Metall. És el segon dels dotze que componen la sèrie d'animals després de la rata i abans del tigre, conill, drac, serp, cavall, cabra, mona, gall, gos i porc.  Una altra de les tradicions d'aquesta celebració a València, que el ICUV s'encarrega de mantenir any rere any, és la de confeccionar i regalar un calendari amb totes les festivitats tradicionals de la Xina, Espanya i la Comunitat Valenciana. S'edita en tres idiomes: xinés, valencià i castellà. En aquesta edició es podrà aconseguir gratuïtament, els dies 11 i 12 de febrer, a les llibreries d'El Corte Inglés de Colón, Avinguda de França, Hipercor Campanar i Nou Centre. També, durant tot el mes, a les dues seus que l'ICUV té a la ciutat: la del campus de Blasco Ibáñez, a la Facultat de Filologia, Traducció i Comunicació; i al campus de Tarongers, a l'edifici Beatriu Civera (Serpis, 29), on es podrà personalitzar amb el seu nom cal·ligrafiat en xinès. Aquest any, i amb motiu de la situació sanitària, no es podrà celebrar la Gran Cavalcada de l'Any Nou Xinés, l'inici de la qual es remunta a l'any 2012 per iniciativa de l’ICUV, i que comptava amb la col·laboració de l'Ajuntament de València i les associacions d'empresaris i comerciants xinesos de la Comunitat Valenciana. La de 2021 anava a ser la desena ocasió en què les tradicions folklòriques i culturals xineses sortien als carrers de la nostra ciutat. En concret, des del carrer Pelai fins a la plaça de l’Ajuntament on acabava una desfilada a la qual mai van faltar les danses de dracs i lleons típics, grups de wushu (arts marcials), així com exhibicions de taitxí. Per al director de l’ICUV, Vicente Andreu, "el més important en aquests moments és la salut i, tot i que teníem molta il·lusió a superar les metes d'edicions anteriors de la Gran Cavalcada, en què els visitants es comptaven per milers, hem fet un esforç per traslladar el format en línia tot el que hem pogut. També és una satisfacció comprovar que, en tot este temps sense presencialitat, no ha disminuït l'interès de la societat valenciana per la llengua i la cultura xineses. Els nostres cursos, que ara comencen el segon semestre, segueixen tenint una alta demanda en l'actual format a distància ". L’ICUV va començar el novembre de 2007 i té com el seu centre contrapart a la Xina a la Universitat Normal del Nord-est amb seu a Changchun, la capital de la província de Jilin. Durant este temps, per les seves aules han passat més de 6.000 estudiants, i uns 4.000 s'han examinat de les proves oficials de nivell HSK-YCT. Més de 80.000 persones han participat en algun dels seus 300 esdeveniments culturals, socials o festius que ha organitzat durant els més de 13 anys de funcionament. L’ICUV té la consideració d'Institut Confuci Model' per part de la seu central de Hanban, ha rebut diversos premis i mencions, entre els quals cal destacar el 2017 la Distinció al Mèrit Cultural 9 d'Octubre de la Generalitat i el de ser un dels 20 millors Instituts Confuci d'eixe mateix any, d'entre els 550 que hi ha arreu del món actualment. A l'octubre de 2020 va rebre la medalla col·lectiva de la Policia Local de València, juntament amb les associacions d'empresaris i comerciants xinesos, per la seva "desinteressada actuació durant l'estat d'alarma i davant la manca de material sanitari i EPIs com a conseqüència de la pandèmia en ocasió de la COVID 19". Així mateix l’ICUV edita, des de la seva creació el juliol de 2010, la revista cultural bilingüe espanyol-xinés Institut Confuci i l'àmbit de difusió és llatinoamericà.
En paraules dels responsables de l’Aula, el treball per a la signatura i consecució d’aquest acord ha estat “llarg i ardu, doncs s’ha demorat durant més de tres anys de gestions, en tractar-se d’un complex procés burocràtic”. Entre els expedients afectats es troben els corresponents a “Batallones Disciplinarios de Soldados Trabajadores” i a “Batallones Disciplinarios de Soldados Trabajadores Penados. 1ª y 2ª Agrupación”. La signatura del conveni permetrà començar amb la digitalització de 1.233 expedients, que s’ampliarà a altres documents dels mateixos fons fins completar el llistat amb què compta l’Archivo General Militar de Guadalajara. Es tracta d’una documentació fonamental per a poder reconstruir i comprendre la repressió franquista al territori valencià. És una fita que contribueix a impulsar la recerca històrica i el reconeixement de la memòria de les víctimes de la repressió. Aquesta acció amplia i aprofundeix allò publicitat fa uns dies per la Diputació de València, que donà a conèixer els noms d’aquests mateixos expedients, en el sentit que el llistat fou engegat en el marc d’un projecte de l’AHMD gràcies a l’ajuda de 2017 “Subvenció de projectes i iniciatives en matèria de recuperació de la memòria històrica” de la Generalitat Valenciana, concretament de la Conselleria de Justícia, Administració Pública, Reformes Democràtiques i Llibertats Públiques. La recent nota de premsa de la Diputació obviava aquest detall, però la mateixa institució ja ho ha corregit, tot recalcant que, “de bon començament, el paper de l’Aula ha estat fonamental en el desenvolupament d’aquest projecte”. D'aquesta manera la Diputació de València reconeix el treball desenvolupat i impulsat pel AHMD des d'un inici i reconeix un error que atorgava un protagonisme a la Diputació que no era tal. Amb la signatura del conveni es consoliden les accions dutes a terme per l’AHMD, fundada al 2016 amb l’objectiu, entre altres, d’abordar problemes específics relacionats amb la investigació de base i les fonts documentals relatives als períodes de la Segona República, la Guerra Civil, el Franquisme i la Transició democràtica al País Valencià.
El Centre Valencià d’Estudis i Conservació del Patrimoni del Còmic serà un centre de nova creació promogut per la Regidoria d'Acció Cultural, l'objectiu de la qual serà contribuir a la divulgació i conservació del patrimoni del còmic, fonamentalment de la rica tradició produïda a la Comunitat Valenciana, però també del còmic produït a la resta d'Espanya. L'Ajuntament de València, a través de la Regidoria d'Acció Cultural, i la Universitat de València, a través del Vicerectorat de Cultura, establiran una col·laboració per a la gestió i coordinació de les activitats, així com per a la dotació i ampliació de les col·leccions de còmic. En aquest sentit, l'Aula del Còmic hi tindrà un paper fonamental. La regidora d'Acció Cultural, Maite Ibáñez, ha explicat que “serà un centre de referència del còmic a escala local i nacional, el primer centre públic a Espanya d'aquestes característiques”, ha ressaltat, en el qual “durem a terme tasques d'arxiu i conservació del patrimoni cultural i creatiu del còmic, recerca, formació i divulgació”. “Encara que el còmic valencià està tenint un reconeixement cada vegada més gran i una presència activa en la programació de museus i biblioteques, no disposem d'un centre que assegure la conservació i l’estudi d'aquest immens patrimoni creatiu i cultural”. A continuació, Ibáñez ha detallat les línies fonamentals de treball. En primer lloc, seran objectius fonamentals del centre vetlar per la conservació de col·leccions de publicacions de còmic que s'han donat a Espanya i, especialment, a la Comunitat Valenciana, des del segle XIX, així com per la preservació dels materials creatius (originals, esbossos, guions, documentació…). En paraules d'Ibáñez, “pretenem contribuir amb això a la posada en valor dels creadors i creadores de còmic”. En segon lloc, serà objectius del centre promoure la recerca en el camp dels estudis del còmic des de perspectives transversals, amb especial incidència en les línies que desenvolupen temes com la visibilització de la creació de la dona i la seua representació en l'àmbit de la historieta o la promoció de la creació valenciana. També tindrà per objectiu assessorar i oferir serveis de consulta per a la realització de projectes de recerca en l'àmbit de la historieta i oferir accés al fons documental que es construïsca al centre, així com afavorir la digitalització dels fons per a la seua conservació i consulta En tercer lloc, es pretén impulsar la formació, a través de la realització de cursos, xarrades, conferències i activitats formatives en l'àmbit del còmic. Finalment, serà objectiu del centre la divulgació, mitjançant exposicions, l'assessorament en el disseny d'exposicions sobre còmic, el préstec de materials per a iniciatives expositives i la posada en marxa de publicacions sobre l'àmbit de la historieta. Pel seu torn, el director de la Càtedra d'Estudis del Còmic i de l'Aula del Còmic de la Universitat de València, Álvaro Pons, ha posat en relleu la importància que el novè art ha tingut per a la Comunitat Valenciana al llarg de la seua història recent. “Tant des del punt de vista industrial com des de l'artístic, la historieta ha tingut un profund arrelament en la societat, fins al punt d’esdevenir marca visible de la seua creativitat”. “Una relació que trobem ja en les primeres dècades del segle XX, però que ha tingut una consolidació evident a partir de la Guerra Civil espanyola amb la popularització del quadernet d'aventures, quan el còmic es va configurar durant la postguerra com una forma d'entreteniment massiu”. Pons ha explicat que “als anys 70 i 80, València va tornar a ser focus inqüestionable del còmic mundial gràcies a l'anomenada Nova Escola Valenciana, una generació de joves autors que va plantejar una profunda renovació estètica de la historieta des del profund respecte al seu passat”. “En ple segle XXI, el còmic valencià torna a tenir una brillantor extraordinària, gràcies a autors i autores que s'han consagrat com a estendard del còmic espanyol al món, com Paco Roca, Ana Penyas, Cristina Durán i Miguel Ángel Giner, Nuria Tamarit o Laura Pérez”. Pons considera que aquesta importància del còmic valencià no ha passat desapercebuda a les institucions valencianes, perquè tant la Generalitat Valenciana, a través de la Biblioteca Valenciana i l'IVAM, com la xarxa de museus de la Diputació estan impulsant un reconeixement cada vegada major, atresorant col·leccions d'originals, comprant obra d'alguns autors valencians o realitzant algunes exposicions, però no hi ha cap institució que centralitze la recerca i la conservació del patrimoni de la historieta. És per això que aquest nou projecte és molt important i il·lusionant”. “És fonamental que les col·leccions particulars de còmic d'aquells col·leccionistes que vulguen donar els seus exemplars, tinguen en aquest espai el seu lloc adequat de conservació, perquè aquest patrimoni artístic no continue desapareixent i caient en l'oblit”.
I és que no només hem de conèixer bé les nostres espècies per a decorar la nostra llar en aquestes dates, al Jardí Botànic de la Universitat de València volem parlar de la importància de respectar-les en el medi natural, a fi de garantir la conservació dels ecosistemes, i oferir recomanacions a l’hora d’eixir al camp i els espais naturals. No haurem d’agafar planta fresca, per exemple, tot i això, hi ha moltes altres opcions més recomanades. Tenim moltes idees i les compartirem totes. A més, podreu vindre al Jardí perquè anem a preparar recipients específics per a guardar fulles, fruits, branques, etc, perquè pugau fer-los servir per a les vostres decoracions a casa. Nadal és temps de grèvol, vesc, avet, teix... unes espècies que de cap manera s’han d’agafar del medi natural. Cal saber si en podem adquirir, on i amb quines garanties de comerç sostenible i responsable. Nadal també és temps d’arbres, si ens decantem per una opció natural us donarem una solució per a donar-li el final adequat. I les flors de Pasqua? Tenim els consells perquè no siguen unes plantes d’usar i tirar després de festes. I tot açò, acompanyat dels nostres vídeos d’espores amb les millors manualitats DIY amb elements vegetals, alhora que una nova entrega amb uns nous protagonistes, els cítrics dessecats. A més, al Jardí Botànic de la Universitat de València hem preparat un programa divers d’activitats culturals i divulgatives per a les vacances nadalenques –amb inscripció prèvia-, tot recordant que s’hi compleixen totes les mesures de seguretat i aforaments per garantir la salut davant la Covid-19.  Enguany l’Escoleta de Nadal ens oferirà tallers i activitats al voltant del mimetisme, les meravelloses “disfresses” de la natura, del 23 de desembre al 5 de gener. També, tot i que hem acomiadat les visites guiades de tardor, ara reprenem altres per a aquests dies en els quals abelleixen activitats per a tota la família i, a poder ser, a l’aire lliure. Amb el nostres Gabinet de Didàctica podreu apuntar-vos a les nostres passejades gratuïtes des del 26 de desembre al 5 de gener. Gaudeix d’un Jardí que acaba de donar la benvinguda a l’hivern. Per últim, torna la nostra proposta Regala cursos perquè dintre de la teua llista de desitjos per qui més estimes o, fins i tot ,per a tu mateixa, hi haja espai per a propostes interessants, creatives i relacionades amb les plantes. Des del 18 de desembre podràs vindre al Botànic a adquirir les targetes regal vàlides per als cursos que hem preparat per als mesos de gener i febrer. Podràs triar entre tallers dedicats a la jardineria, la farmàcia natural, els sabons i la il·lustració de cactus i palmeres. Si vols sorprendre amb un detall que suposa una experiència, regala els nostres cursos aquest Nadal. Des del Botànic et desitgem des de ja, un Bon i #VerdNadal
L’Arxiu Valencià del Disseny compta entre els seus objectius la difusió i accés dels seus fons a través de la seua digitalització i consulta en línia, així com l’estudi i investigació del món del disseny per a consolidar-lo i posar-lo en valor. El fons de l’entitat es constitueix amb la donació de nombrosos dissenyadors i artistes valencians, incloent ara la materialització de la donació de Bascuñán i Albors. Junt amb la presència del mateix Eduardo Albors i de les hereues de Paco Bascuñán, l’acte ha comptat amb la participació de la rectora de la Universitat de València, Maria Vicenta Mestre, qui ha destacat la figura d'Albors i Bascuñán "com a grans dissenyadors valencians". “Rebem aquesta donació per articular la nostra memòria del passat més recent, i del nostre present, en l’àmbit del disseny gràfic. Acceptem aquesta donació amb orgull: orgull de la tasca realitzada per aquests dos grans dissenyadors; orgull de la seua generositat i confiança en la Universitat. Però també l’acceptem amb responsabilitat: estudiar, conrear aquesta obra i preservar-la per al coneixement de les generacions futures és el compromís que assumim a la UV", ha manifestat la rectora Maria Vicenta Mestre. A les seues paraules, Albors ha manifestat “l’orgull i honor de poder participar en aquest projecte, un projecte que permetrà a les futures generacions conéixer en profunditat i amb informació precisa de tot el que s’ha estat fent els últims 50 anys en el món del disseny valencià". La vídua de Bascuñán, Guadalupe Martínez, qui ha afirmat que “les meues filles i jo estem molt contentes de que l’obra de Paco estiga a l’Arxiu”, ha recalcat que “l’Arxiu és una fita per a la societat valenciana, ja que permet protegir el treball de les persones i salvaguardar la nostra història per a poder millorar com a societat. Perquè si no protegim la història, no podrem recórrer el futur”. La codirectora de l’Arxiu Valencià del Disseny, Ester Alba (UV), ha remarcat que aquestes donacions permeten consolidar l’Arxiu “com un centre a través del qual preservar el llegat del disseny valencià professional, alhora que es postula com a un laboratori d'innovació i creativitat”. Alba ha assenyalat que l’Arxiu es transforma “en un lloc on conservar, protegir i difondre la història i evolució de les arts aplicades i el disseny de producte, però amb un marcat caràcter gràcies a la posada en valor de les col·leccions i la seua difusió a través de la digitalització i accés obert dels seus fons que han de servir com a motor de la creativitat i de la innovació del teixit industrial valencià actual". Per la seua banda, el codirector de l’Arxiu, Xavier Giner (EASD), ha afirmat que amb les presents donacions “se salda un deute històric amb el disseny valencià”. “A través d'aquestes donacions, patrimoni cultural dels valencians, l’Arxiu custòdia les col·leccions dels donants, dissenyadors professionals i les col·leccions de les empreses valencianes, que a través del disseny van ser referència nacional i internacional, i van mostrar un marcat caràcter innovador que pot ser referència per a les generacions futures, motor de desenvolupament econòmic i sostenible per a la indústria valenciana i com a agent d'innovació”, ha matisat. Així mateix, en l’acte de donació també han estat presents el vicerector de Cultura i Esport, Antonio Ariño; el gerent de la Fundació General de la UV, Cristóbal Suria; la directora de l'EASD València, Rosa Esteban; el dissenyador i un del fundadors i donants de l’Arxiu Valencià del Disseny, Vicent Martínez; i diversos membres acadèmics de la UV i l’EASD. El treball de Bascuñán i Albors, formats en l'antiga escola d'Arts i Oficis de València, antecedent de l'actual EASD València, permeten entendre els últims 30 anys del millor disseny valencià. D'una banda, el llegat de Paco Bascuñán suposa l'inici del reconeixement que va tindre com a creador compromés amb el seu temps i amb la cultura. Bascuñán, un dels integrants del grup La Nave, representa, com a pocs, l'enlairament del disseny valencià en els anys huitanta. Amb aquesta donació s'incorpora el disseny gràfic als fons de l’Arxiu, fent així possible una lectura més integral de les aportacions que els dissenyadors han realitzat en l'àmbit de la creativitat i la innovació. La donació de Paco Bascuñán contempla nombrós material de disseny gràfic aplicat i promocional d’empreses i entitats valencianes com la Generalitat Valenciana, l’Ajuntament de València, l’Institut Valencià d’Art Modern (IVAM) o el Museu Valencià de la Il·lustració i de la Modernitat (MUVIM). D'altra banda, Eduardo Albors, qui també va pertànyer a La Nave, va ser pioner en la internacionalització del treball del dissenyador. Albors mostra una vessant internacional aplicada al disseny, especialment en il·luminació, a més de ser un dels fundadors de Caps i Mans. La donació d’Eduardo Albors es composa de diversos volums i publicacions sobre el disseny del món de la il·luminació, 46 carpetes de presentació, 78 esbossos per a renders, una llum protodesign (FLY d’Antares) i un cartell de tela plastificada de la llum FLY d’Antares. L’Arxiu Valencià del Disseny es va crear en març del 2018 amb la constitució del grup de treball integrat per Universitat de València, Generalitat Valenciana, i l'Escola d’Art i Superior de Disseny (EASD). Gestionat a través de la Fundació General de la UV, té la seua seu a la Facultat de Geografia i Història de la Universitat de València.
La crisi sanitària, econòmica i social provocada per la pandèmia mundial i les relacions amb els països del Sud són les dues prioritats per a la Unió Europea, i l'objectiu d'aquest cicle ha estat precisament debatre i analitzar amb la participació d’alguns dels seus protagonistes els motius que ens han dut a la situació crítica actual i el que s’espera d’Europa en un futur pròxim sobre aquests aspectes. En aquest sentit, s’han programat diverses activitats, totes elles d’accés gratuït, que arrancaren dijous, 3 de desembre, amb el webinar ‘Covid-19: Estadístiques al servei d’Europa’, que va impartir Ana Maqueda Lafuente, de l’Oficina Estadística de la UE (Eurostat). Va ser el primer webinar que Eurostat realitza en castellà com a llengua vehicular, amb el suport de la Facultat d’Economia de la UV. En aquesta sessió online, l’Oficina Eurostat donà resposta als desafiaments derivats de la crisi de la covid-19 als països europeus. Va oferir una visió panoràmica de les estadístiques que serveixen de base per a mesurar l’impacte de la crisi, proporcionant un context més ampli d’aquesta. S'hi van incloure, per tant, els últims llançaments en aquesta àrea com ara la utilització de dades interactives per a observar tendències, articles detallats o l’extracció de conjunts de dades rellevants. Els Estats Generals d’Europa i el futur de la UE  Divendres 4, va tindre lloc la celebració de la tercera edició d’Els Estats Generals d’Europa que enguany se centraren en l’anàlisi del mapa europeu després de la pandèmia de la covid-19. L’activitat, íntegrament en línia, va comptar amb la participació dels eurodiputats valencians Esteban González Pons (PPE), que va intervindre en la primera sessió, de 10 a 12 hores, i Domènec Ruiz Devesa (PSE), que ho va fer en la segona, de 12:30 a 14 hores. Ambdós dirigents polítics, moderats pel catedràtic de la Universitat de València Javier Esparcia, van reflexionar sobre el paper dels Estats membres en la UE postpandèmia.  Sobre la construcció del futur d’Europa també tractà el webinar de dijous 10, però en aquesta ocasió, comptant amb “els nostres veïns del Mediterrani”. L’activitat en línia va anar a càrrec del personal de l’Antena del Programa ENI CBCMED (Cooperating across borders in the Mediterranean), que abordà la importància d’incloure els països del Mediterrani com a prioritat per al futur d’Europa. En el debat hi van intervindre diversos joves d’Egipte, Tunísia, Jordània, Palestina i Líban, i els participants posaren a prova els seus coneixements sobre la relació entre Europa i el Sud a través d’un ‘quiz’ en directe. Amb el jovent com a protagonista així mateix es desenvolupà la sessió de ‘Café amb projectes’, una iniciativa del Centre de Documentació Europea de la Universitat de València, que enguany estudià el nou programa Erasmus+ 2021-2027 i la mobilitat dels joves, tot allò adaptat a la nova situació social i educativa que es presenta com a conseqüència de la pandèmia. La trobada va tindre lloc a l’Aula de Seminaris del Col·legi Major Rector Peset de la UV, divendres 11. Cultura i Europa  La programació del Desembre Europeu 2020 es completà amb un nodrit programa cultural en paral·lel a les activitats acadèmiques que començà, dimarts dia 1, amb el concert ‘Sonates per a piano de Ludwig van Beethoven’ en el 250é aniversari del naixement del compositor alemany. En el marc dels Concerts de Tardor de l’Aula de Música de la Universitat de València, la funció va tindre lloc a la Capella de la Sapiència del Centre Cultural La Nau. Per la seua banda, Escena Erasmus de la Universitat de València va estrenar a la capital ‘El show del nou món’, l’obra de la Gira 2020 que ha recorregut diverses comarques valencianes fins al 13 de desembre amb la cloenda de l’itinerari teatral a Ènguera. La representació es va fer al claustre de l’edifici històric de la Universitat. Ràdio i literatura van ser altres dels canals per a difondre el debat sobre el futur d’Europa. Dissabte 5, Ràdio Clàssica de RNE va emetre el programa ‘Moments històrics d’Europa’, dirigit per Mercedes Menchero, on escoltàrem música de compositors contemporanis a cada personatge i moment dels quals es parlà com ara la figura de Robert Schumann, pare d’Europa; la Caiguda del Mur de Berlín; o l’entrada de Carles III a Madrid. URL del programa A través del canal YouTube de La Nau, es va seguir la retransmissió en línia de la presentació del llibre ‘Canto jo i la muntanya balla’, de l’escriptora Irene Solà, Premi de Literatura de la Unió Europea 2020, reconeguda així com a autora revelació d’Europa. En el seu llibre, Irene Solà narra una sèrie d’històries sobre els habitants d’una zona dels Pirineus, prop de la frontera entre Espanya i França, amb criatures mítiques, la guerra i fauna salvatge. L’acte, que va conduir el professor Rafael Roca (UV), comptà amb la presència de l’escriptora dijous 10. L’organització del Desembre Europeu 2020 ha anat a càrrec de la Universitat de València, la Fundació General de la UV i el suport de l’Ajuntament de València i la Generalitat Valenciana, a més de múltiples entitats col·laboradores. En les xarxes socials podreu trobar tota la informació sobre el cicle amb el hashtag #DesembreEuropeu2020
Un conveni signat entre la Universitat de València i l’Ajuntament permetrà fer un estudi des del punt de vista de la seua manufactura, elements components i estat de conservació. El treball oferirà, en paraules de l’alcalde, Joan Ribó, “informació molt valuosa de cara a plantejar la creació d’una rèplica el més fidel possible a l’original” En la reunió també han participat membres de l’Institut Valencià de Conservació, Restauració i Investigació de la Comunitat Valenciana. La iniciativa s’explica pel deteriorament de la bandera a causa del pas del temps, que aconsella una restauració integral. La Senyera de 1545, la més antiga conservada a l'Ajuntament de València, serà objecte d'una investigació interdisciplinar en el primer semestre del 2021. En l'equip de treball participaran restauradors, historiadors de l'art, químics, arquitectes, enginyers, especialistes en Belles Arts, i experts en noves tecnologies aplicades a l'estudi, la conservació i la musealització virtual del Patrimoni Cultural. En una primera fase d'estudi, el IVCR+i abordarà la identificació de les fibres i els aliatges dels elements metàl·lics i fils entorxats, mentre que l'anàlisi organolèptic i la caracterització fisicoquímica dels tints anirà a càrrec del Laboratori d'Anàlisi i Diagnòstic d'Obra d'Art-Facultat de Geografia i Història de la UV, en col·laboració amb el Servei Central de Suport a la Investigació Experimental de la mateixa institució (SCIE-UV). També com a part de la primera fase d'aquesta investigació, el Laboratori de Producció Digital de l'EASD-València, en col·laboració amb studio runrun-València, han de dur a terme els estudis de 3D i realitat augmentada per a la seua museïtzació virtual posterior. Finalment, aprofitant l'eina del teler virtual desenvolupat pel Projecte Europeu SILKNOW: Silk heritage in the knowledge Society: from punched cards to big data, deep learning and visual / tangible simulations, dirigit des de la Universitat de València, els especialistes de l'Institut de Robòtica de la mateixa institució realitzaran una virtualització 3D de les tècniques de teixit de l'antiga Senyera.
Entre el 28 de setembre i el 25 d'octubre, el Vicerectorat de Cultura i Esport va realitzar una enquesta en línia dirigida a tots els estudiants de grau i doble grau de la Universitat de València sobre els seus hàbits culturals i la valoració que fan de l'oferta cultural universitària. Més de 4.500 alumnes matriculats en aquest nivell d'estudis (el 12% del total) van respondre al qüestionari i la gran majoria, que així ho va decidir, va participar en el sorteig de l'iPad que s'ha lliurat aquest dijous. El sorteig es va fer mitjançant l'extracció aleatòria de tres correus entre els participants, corresponents a la persona guanyadora i dos suplents. L'acta es pot consultar ací. Quant als resultats de l'estudi, el 32,8% dels alumnes que ha respost a l'enquesta mostra un interés molt notable per la programació cultural de la Universitat (d'un 5 sobre 5 en el 10,5% dels casos i d'un 4 sobre 5 en el 22,3%). Quant a la valoració que fan d'aquesta programació, el percentatge més alt, un 48,9%, li atorga una puntuació  de 3 sobre 5, mentre que la valoració mitjana de tots els participants en l'enquesta és d’un 2,9 sobre 5. Cal destacar també que entre els diferents centres i serveis universitaris que programen activitats culturals, el més conegut per l'estudiantat és el Jardí Botànic (el coneix el 63% dels enquestats), seguit del Centre Cultural La Nau (amb el 60,3% de respostes afirmatives) i del Servei d’Esports (51,2%). Pel que fa a la implicació de la comunitat estudiantil en activitats i programes concrets, la ‘Benvinguda a la Universitat de València’ és la que més adeptes té: el 31,4% dels qui han respost al qüestionari afirmen haver-hi participat. Quant a la valoració que l'estudiantat  fa de l'oferta cultural de la Universitat per sectors, la qualitat de la programació musical sembla acceptable: el percentatge més nombrós, un 45,3%, la puntua amb un 3 sobre 5. I el mateix ocorre amb l’oferta universitària de cinema i d'arts escèniques: el 45,1% i el 47%, respectivament, valoren també amb un 3 sobre 5 aquestes programacions. L'estudi inclou, així mateix, preguntes sobre l'ús general que els alumnes fan d'internet, sobre els seus hàbits de lectura o la seua vida associativa. Com era previsible, un alt percentatge afirma estar connectat a internet gran part del dia (el 68,1%) i, sense comptar l'ús que en fan en el context de treball i/o estudis, una majoria important inverteix el temps que navega per internet en xarxes socials (74,1%), i quasi la meitat d'ells també ho fa per escoltar, descarregar o comprar música (49,3%). D'altra banda, són minoria els qui han pertangut o pertanyen a alguna mena d'associació (30,8% enfront del 69,2% que no ho ha fet mai); i preguntats sobre la classe de lectures que fan, els formats que llegeixen amb major freqüència són llibres (el 27,5% afirma que ho fa totes les setmanes i el 9,6%, una o més vegades el mes) i premsa general (el 35,1% la llegeixen totes les setmanes). Els resultats complets de l’‘Enquesta d'usos, hàbits i demandes culturals de l'estudiantat de la Universitat de València 2020’ es donaran a conèixer pròximament a través d'un informe que publicarà en la seua web el Vicerectorat de Cultura de la Universitat de València i la Fundació General de la Universitat.
El Jardí Botànic de la Universitat de València se suma a aquesta iniciativa a través d'un programa d’activitats variat que es durà a terme la setmana del 23 al 29 de novembre. Hi haurà conferències, visites guiades, es llançaran vídeos pel canal de youtube i el diumenge 29 hi haurà jornada de portes obertes! Amb els vídeos titulats, un Jardí de Ciència, el lema central d’aquesta edició, volem mostrar a tot el públic que el Botànic no només és un espai per gaudir de la natura sinó que també és un Jardí estretament vinculat a la ciència.  Els dies 24, 25, 26 i 27 de novembre es publicaran al canal de YouTube quatre vídeos en els quals Jesús Riera, el conservador de l’herbari, i Elena Estrelles, conservadora del banc de germoplasma, ens parlaran sobre la tasca que realitzen a les instal·lacions científiques del Botànic. A més a més, el dijous 25 de novembre tindrà lloc la segona xarrada del cicle de conferències on-line Botànica des del Sofà on professionals de diferents disciplines parlaran entorn una temàtica comuna, les plantes.  Així, sota el títol La botànica, una ciència en perill d’extinció? Gonzalo Nieto i María Begoña García, moderats per Juan Francisco Mota, conversaran sobre el futur d’aquesta disciplina. I és que les persones que acaben els estudis de Biologia, de Ciències Ambientals o d'Enginyeria Forestal són incapaces de reconèixer gran part de les plantes comunes i la botànica ha anat reduint-se fins a desaparèixer de molts plans d'estudis. Però  com abordarem la identificació de les plantes sense botànics? Com podrem catalogar la seua diversitat i la seua utilitat? Aquestes i moltes altres preguntes i reflexions en una nova entrega de Botànica des del Sofà.  Pel que fa al cap de setmana, tindrem l’oportunitat de conèixer més a fons la vessant científica del Botànic a través de les visites guiades de la setmana de la ciència. On de la mà de personal del Jardí podreu conèixer la tasca d’investigació, educativa i de divulgació que es du a terme pels professionals del Botànic i sobretot la tasca importantíssima per a la conservació vegetal que realitzen. Hi hauran opcions d’apuntar-se a les visites tant el dissabte com el diumenge. I ja el diumenge 29, hi haurà jornada de portes obertes amb entrada gratuïta perquè tot el públic puga gaudir de les seues col·leccions de plantes i arbres monumentals i descobrir cada racó d’un Jardí que amaga molt més del que sembla. A banda, es realitzarà a l’exterior de l’Estufa Freda un Taller infantil, impartit per l’escriptor Vicente Marco Aguilar i l’il·lustrador Raúl Colomer (kolo) titulat Còmic i ciència, conservar la biodiversitat. Si s’animeu a participar en el taller podreu aprendre tot el procés necessari per dibuixar un còmic, posar a prova la vostra imaginació i crear les vostres pròpies històries! Per últim, durant la jornada de portes obertes la Biblioteca Félix Pizcueta baixarà al Jardí i tindrà un punt d’informació i d’alliberament de llibres a la Plaça de Carles Pau. T’informarem sobre la nostra col·lecció, què fem a la biblioteca i, a més a més, podràs emportar-te un llibre: donarem una segona oportunitat als exemplars duplicats de la nostra col·lecció. Ah! I si teniu llibres per casa que voleu donar, podeu portar-los també. La temàtica ha d’estar relacionada amb la botànica, la jardineria, la horticultura, art i natura, llibres i contes infantils o juvenils sobre natura. Els llibres passaran una quarantena i els tornarem a alliberar al nostre punt BookCrossing de la Biblioteca.
L’acte, que va tenir lloc a la Sala Matilde Salvador, va ser retransmés en directe a través del Canal MediaUni de la Universitat de València a través d’aquest enllaç i els que vulgueren assistir presencialment, van poder fer-ho inscrivint-s’hi amb antelació. Les entrades van ser gratuïtes i molt limitades pel compliment de les restriccions a què obliga la covid-19 i es va demanar confirmació d'assistència a través del correu ajupenuredireccion@gmail.com. L’acte va començar amb les intervencions del cònsol de l’Uruguai a València, Alberto Rodríguez Goñi; el director territorial de Presidència de la Generalitat Valenciana, Francisco Molina; el vicepresident segon i conseller, Rubén Martínez Dalmau; el vicealcalde de l’Ajuntament de València, Sergi Campillo, i la directora del Servei de Cultura Universitària, Ester Alba. A continuació, Hortensia Campanella, presidenta de la Fundación Mario Benedetti, va participar telemàticament per a oferir una ponència sobre la vida i obra del poeta. Campanella és llicenciada en Filosofia i Lletres i ha treballat com a periodista cultural i crítica literària en nombrosos mitjans nacionals i internacionals. A més, va dirigir el Centro Cultural de España a Montevideo i a Santiago de Xile i és una de les majors coneixedores de l’extensa obra de Benedetti. En la tercera part va explicar un projecte de dibuix d’un dels poetes més universals; es recitaren alguns dels seus versos més famosos i l’artista xilé Lucho Roa va oferir un recital de guitarra. L’homenatge va concloure amb una teatralització en viu amb la direcció artística de Carla Chillida, una de les fundadores de la companyia, ‘A tirohecho’. A través del teatre, l’imaginari de Benedetti, Montevideo, els seus versos i paraules tancaren un homenatge a un dels escriptors més estimats de Llatinoamèrica que ha acompanyat generacions de tot el món.
La Comissió de Seguiment, encarregada de realitzar el seguiment i la valoració del funcionament de l’AVD, és l’últim dels òrgans de l’Arxiu en constituir-se, sumant-se així a l’òrgan de Direcció, format per la professora de la Universitat de València Ester Alba i el professor de l’EASD València Xavier Giner, i a la Comissió Tècnica d’Assessorament, els membres de la qual són els codirectors de l’Arxiu, els dissenyadors Vicent Martínez i Manuel Lecuona, i el degà de la Facultat de Geografia i Història de la Universitat de València, el professor Josep Montesinos. Formen la Comissió de Seguiment de l’AVD, a més dels codirectors Ester Alba i Xavier Giner, els donants, patrocinadors (públics i privats), institucions públiques i personalitats de reconegut prestigi en l’àmbit del disseny i la cultura. Aquesta Comissió es reunirà almenys una vegada a l’any amb l’objectiu d’informar-se sobre el funcionament i el desenvolupament de l’AVD, recollir iniciatives i propostes, i establir noves col·laboracions. En la sessió constitutiva de la Comissió aquest dijous, que ha estat presidida pel vicerector de Cultura i Esport de la Universitat de València, Antonio Ariño, han participat Ester Alba i Xavier Giner, els quals han explicat davant els membres integrants de la Comissió les accions realitzades des de la creació de l’Arxiu. Entre les quals destaca la digitalització de 15.000 elements del fons que seran accessibles per a tota la societat a través de la pàgina web de l’AVD. “Aquest web serà públic en poques setmanes i ens servirà per a posar en valor i tornar a la societat el disseny valencià”, han dit els codirectors. D’aquesta manera, la creació i posada en marxa de l’Arxiu només deixa pendent la “consolidació d’una seu estable”, la qual cosa serà “el repte” per a 2021. En l’actualitat, acull l’Arxiu la Facultat de Geografia i Història de la Universitat de València, però segons han reconegut els seus responsables, la contínua recepció de fons requerirà pròximament d’un espai d’emmagatzematge major. D’ací que aconseguir una nova seu d’acollida i una línia de finançament “també estable” siga la prioritat per a l’any que ve. La reunió d’aquest dijous ha comptat amb la presència de la rectora de la Universitat de València, Mavi Mestre, que ha entrat en línia; de les directores generals de Cultura i Patrimoni, i d’Universitats, Carmen Amoraga i Pilar Ezpeleta, respectivament; del director territorial de Presidència de la Generalitat Valenciana, Francisco Molina; de la regidora d’Acció Cultural de l’Ajuntament de València, Maite Ibáñez; del director de World Design Capital Valencia 2022, el dissenyador Xavi Calvo; i de nombroses personalitats acadèmiques, culturals, i del món empresarial i del disseny valencià. Membres de la Comissió  1. Ximo Puig, president de la Generalitat Valenciana  2. Francisco Molina, director territorial de Presidència de la Generalitat  3. Joan Ribó, alcalde de la ciutat de València  4. Andrés García Reche, vicepresident executiu de l'Agència Valenciana de la Innovació (AVI)  5. Carmen Amoraga, directora general de Cultura i Patrimoni  6. Inmaculada Sánchez, directora de l'Institut Superior d'Ensenyaments Artístics de la Comunitat Valenciana (ISEACV)  7. Pilar Ezpeleta, directora general d'Universitats  8. María Teresa Ibáñez, regidora delegada d'Acció Cultural de l'Ajuntament de València  9. Vicent Llorens, director general de La Marina de València  10. Antoni Francesc Gaspar, president de la Diputació de València  11. Ángel Martínez, president de l'Associació de Dissenyadors de la Comunitat Valenciana (ADCV)  12. Josep Montesinos, degà de la Facultat de Geografia i Història de la Universitat de València  13. Marisa Gallén, presidenta de l'Associació València Capital del Disseny  14. José Luis Cueto, vicerector d'Alumnat, Cultura i Esport de la UPV  15. Sara Baquero, directora de l'Escola Superior d'Ensenyaments Tècnics  16. Rosalía Torrent i Juan Manuel Marín, professors del Departament d'Estètica i Teoria de les Arts de la UJI  17. Juan Francisco Mesa, degà de la Facultat de Filosofia i Lletres de la UA  18. Rosa Esteban, directora de l'EASD  19. Ester Alba, directora de l'Arxiu Valencià del Disseny  20. Cristóbal Suria, gerent de la Fundació General de la Universitat de València  21. Antonio Ariño, vicerector de Cultura i Esport de la Universitat de València  22. Xavier Giner, director de l'Arxiu Valencià del Disseny  23. Román de la Calle, personalitat de reconegut prestigi  24. Xavi Calvo, director general de València Capital Mundial del Disseny 2022 Donants  25. Eduardo Albors  26. Lupe Martínez Campos  27. Vicent Martínez Sancho  28. Manuel Ramón Lecuona López  29. Lola Castelló Colomer  30. Ana Botella Dissenyadors  31. Soledad Berbegal  32. Jesús Linares  33. Raúl Royo  34. Mariano Soria  35. José Juan Pons  36. Andrés Alfaro Hofman  37. Nacho Lavernia  38. Dani Nebot  39. Amparo Sena  40. Juan Nava
La sèrie audiovisual coproduïda per CRUE Universidades Espanyolas, on la Universitat de València participa mitjançant el Taller d’Audiovisuals (TAU), i en col·laboració amb la Fundació Espanyola per a la Ciència i la Tecnologia (FECYT) estrena tercera temporada. Una tercera temporada que comptarà amb 12 programes amb una duració de 10 minuts cadascun. Aquest dimecres a les 10:50 hores i en La 2 de TVE tindrà lloc l’emissió, dins del programa “La Aventura del Saber”, del primer capítol de la tercera temporada d’aquest micro-espai de divulgació científica que tractarà el tema que acapara l’atenció mediàtica i social aquests últims mesos: el coronavirus. El capítol que porta per nom “Què sabem del coronavirus?” comptarà amb la participació d’experts de cinc universitats espanyoles com són la pròpia Universitat de València, la Universidad de La Laguna, la Universitat Autònoma de Barcelona, la Universidad Miguel Hernández i la Universitat de Barcelona. Tres experts en la matèria com són el professor titular de la Universitat de València i expert en microbiologia, Sergi Maicas Prieto; el catedràtic de Genètica de la Universitat de València i investigador de l’Institut I2SysBio, Fernando González Candelas; i el catedràtic en Medicina Preventiva i Salut Pública de la Universitat de València i cap de la Unitat de Docència i Difusió del coneixement de l’Hospital Clínic Universitari de València, José María Martín Moreno participaran en aquesta primer capítol juntament a altres experts de les universitats mencionades anteriorment. Aquesta primera entrega de la tercera temporada repassa les diferents experiències que hem tingut amb coronavirus, quan en 2003 va irrompre en les nostres vides aquest síndrome respiratori agut i greu, el SARS Cov1, a més d’analitzar la situació actual i futura. __ Universo Sostenible és un micro-espai de divulgació científica ubicat dins del programa de Televisió Espanyola (TVE) La Aventura del Saber que pretén, mitjançant experts i investigadors de la comunitat universitària, plantejar de manera senzilla i breu les principals línies d’investigació sobre els temes amb major interès social.
Per això, al Botànic volem que doneu la benvinguda a la tardor com es mereix, així que hem preparat noves activitats per al mes d’octubre entre les que no poden faltar les visites guiades gratuïtes. Tots els caps de setmana, des del 10 d’octubre fins al 20 de desembre, podreu gaudir, prèvia reserva i abonant l’entrada del Jardí, d’un recorregut pel Jardí de la mà dels guies del Gabinet de Didàctica del Jardí Botànic, i descobrir amb els vostres propis ulls les transformacions de la nostra col·lecció vegetal en l’estació més especial de l’any. A més, el Jardí convida a tots a participar d’aquesta experiència i per això es faran dos tipus de visites: una per a adults, que serà els dissabtes a les 10:30 h, i altra destinada a un públic familiar, que tindrà lloc els diumenges i començarà a les 11:00 h. Si vens amb el grup d’adults podràs conèixer la història del Botànic, curiositats del Jardí, les espècies més emblemàtiques i les que llueixen més espectaculars a la tardor, i a més visitaràs els hivernacles i les diferents col·leccions vegetals. D’altra banda, si veniu acompanyats de xiquets podreu culminar un entretingut i enriquidor passeig pel Jardí amb un taller didàctic. La temàtica dels tallers serà variada i cada setmana us anirem informant dels seus continguts (conreus hortícoles, plantes aromàtiques, jardineria, manualitats vegetals, etc.). El dilluns de cada setmana publicarem les visites del cap de setmana corresponent, i obrirem la reserva prèvia. Una vegada completat l’aforament, farem un xicotet llistat d’espera per a possibles baixes, i si no aconsegueixes plaça, no et preocupes, a la setmana següent una nova oportunitat!  L'aforament està limitat a 15 participants, per a garantir grups reduïts d'acord amb les mesures COVID 19. Caldrà dur mascareta, es farà presa de temperatura i a l’entrada del Jardí trobareu gel hidroalcohòlic perquè us pugueu desinfectar les mans. BOTArdorNIC, viu la tardor al Botànic a l’aire lliure i amb tota la seguretat!
Tots els anys el Comité d’autoavaluació del Servei de Biblioteques i Documentació (SBD) analitza i estudia els resultats de les enquestes i proposa millores específiques per a cada biblioteca i generals de tot el Servei. Enguany la participació ha sigut de 5.493 estudiants i estudiantes els quals, seguint la tendència positiva d’altres anys, han valorat  en un 4,17 (en una escala de l’1 al 5) a les biblioteques de la Universitat de València. Els dos aspectes millor valorats han sigut l’ajuda per a trobar informació i materials (4,32) i la satisfacció amb els serveis web (4, 26). Com a novetat, ha destacat la campanya presencial realitzada pel personal del Servei als campus de la Universitat. La valoració d’aquesta experiència ha sigut positiva perquè, a més d’augmentar el nombre d’enquestes, ha permés el contacte directe especialment entre els estudiants i ha aportat més visibilitat a les biblioteques de la Universitat de València. A més, el sorteig de l’Ipad de 10,2” també va animar als estudiants a participar i ha deixat com a guanyadora a Mónica Elisabeth Bauza D’Auria, estudiant de doctorat a la Facultat de Medicina. D’altra banda professors i personal de l’SBD també van participar en l’enquesta de satisfacció puntuant el Servei de l’1 al 5. En el que respecta als docents, van valorar les biblioteques en un 4,2 destacant especialment l’atenció i tracte del personal de la biblioteca (4,2), els serveis de préstec intercampus (4,61) i el servei d’articles en format PDF (4,61). En el cas del personal de l’SBD, amb 134 respostes (un 4,22% mes que l’any passat), valoraren en un 3,98 el Servei de Biblioteques. Per a tots dos, professorat i personal de l’SBD es van sortejar 10 dessuadores.
I en aquest cas concret, es tracta de centrar-nos en la botànica i el Jardí Botànic, per això els participants hauran d’il·lustrar la Jara de Cartagena, seguint les pautes del dibuix científic: claredat expositiva, fidelitat i precisió, i a continuació, penjar a les xarxes socials les seues obres.  Però per què se'ns ha ocorregut la proposta de dibuixar aquesta planta en concret? La Jara de Cartagena, Cistus heterophyllus subsp. Carthaginensis  és una espècie exclusiva del sud-est de la península Ibèrica en perill crític d'extinció. És una de les espècies més amenaçades d'Europa i existeixen solament dues poblacions conegudes, una a la província de València, amb un sol individu, i una altra a la província de Cartagena, amb tot just 10 individus. Per aquest motiu, el Jardí Botànic de la Universitat de València l'ha triada per a desenvolupar, amb la Fundació Biodiversitat, un projecte per a establir les bases de la seua conservació. Per això hem pensat que aquesta preciosa i supervivent  Jara mereix ser la protagonista d'aquest repte.  I en què consisteix l’Illustrarepte? Doncs en primer lloc, totes aquelles persones interessades a participar hauran d’inscriure’s a la web d'illustraciencia. A més, hauran d’assistir a la xarrada dels botànics Jaime Güemes i Olga Mayoral, el director i la subdirectora del Jardí Botànic i que tindrà lloc el 2 d’octubre a les 16 h. A la xarrada s’explicarà tot allò que es necessita saber sobre la Jara de Cartagena, i què esperen ells, com investigadors, d’una il·lustració botànica.  A continuació, s’hauran de realitzar les il·lustracions seguint les instruccions, que es rebran una vegada s’haja formalitzat la inscripció, i s’hauran de presentar en el termini establert (de l’1 fins al 15 d’octubre 2020). El repte finalitzarà amb una nova connexió, el 16 d’octubre a les 16 h, amb una xarrada també amb Jaime Güemes i Olga Mayoral per a comentar part de les il·lustracions presentades i valorar els treballs.
Enguany, amb el lema ‘30 Anys Junts’, es presenta l'àmplia gamma de beneficis econòmics, socials i culturals, aconseguits a través de projectes de cooperació regional, des de la protecció mediambiental i turisme sostenible fins a serveis d'emergència per a majors i xiquets, o creació i promoció d'itineraris culturals i històrics. A més, la instal·lació de La Nau incorpora alguns panells interactius perquè els visitants puguen ser part activa i testar els seus coneixements sobre Europa i les seues regions. Aquest esdeveniment està organitzat pel programa europeu Interact, de la Universitat de València, la Generalitat Valenciana amb la col·laboració del Centre Cultural La Nau.
“Des del primer dia, la consigna i aposta clara del vicerector de Cultura, Antonio Ariño, va ser que calia adaptar-se a la situació i que la Universitat havia d’abocar la seua cultura al format digital i començar a crear ja directament cultura digital. Aquesta ha sigut una mesura no solament destinada a salvar un dels sectors més afectats per la pandèmia, el cultural, sinó també dirigida a conscienciar la ciutadania sobre una qüestió essencial: quedar-se a casa amb allò que sabem fer: cultura universitària”, explica la periodista cultural de la Universitat de València, Magda R. Brox. Al seu torn, aquesta subratlla la implicació que han demostrat durant els últims mesos tots els companys i companyes: gestors culturals i tècnics d’audiovisuals de la institució, el personal de la Fundació General de la Universitat de València i els responsables d’aules culturals universitàries. Ara tots els continguts culturals estan disponibles en el Canal YouTube del Centre Cultural La Nau de la Universitat de València, que s’ha convertit en un repositori de cultura digital amb centenars d’hores de programació molt variada per a ser “consumida” en qualsevol moment i des de qualsevol lloc. En quatre mesos s’hi han subscrit vora 1.000 persones. “Aprofitant les vacances d’agost, volem convidar la societat a consumir aquests continguts culturals que es caracteritzen per la diversitat: debats, música, literatura, dansa, teatre, còmic, exposicions, tallers per als més menuts…, tot organitzat en llistes de reproducció específiques, amb formats nascuts durant el coronavirus i altres de ja existents, que han adaptat la seua programació”, puntualitza la periodista de la institució. El Canal YouTube del Centre Cultural La Nau de la Universitat de València, en el marc de La Nau Digital, recull un curs de literatura gratuït en quatre sessions; recomanacions de lectures on escriptores i escriptors, poetes o docents comenten i aconsellen novel·les, assajos o llibres de poesia; tallers creatius per a menors; propostes escèniques a càrrec d’estudiants de la Universitat; presentacions de pel·lícules del cicle ‘Nits de cinema’; concerts de diferents formacions; xarrades de l’Aula de Còmic; conferències i debats, entre altres propostes. Nous formats en temps de pandèmia  Durant l’estat d’alarma i per la impossibilitat de dur a terme activitats presencials al Centre Cultural La Nau de la Universitat, el Vicerectorat de Cultura i Esport ha adaptat la programació al format digital, i pel que fa als debats, conferències i seminaris, a més de digitalitzar els que ja hi havia, ha llançat diversos programes en línia com ‘VALÈNCIA THINKS GLOBAL. Imaginem el futur’, ‘WebinarsLANAU’ i ‘Les persones majors davant la Covid-19’. Entre els participants a aquestes sessions figuren fotoperiodistes, artistes, periodistes, polítics i professors, com la guanyadora del Premi Nacional de Sociologia i doctora honoris causa per la Universitat de València, María Ángeles Durán. En l’àmbit audiovisual s’ha creat ‘DocuVir.20’, un festival de curtmetratges en línia centrat en les noves formes de sociabilitat i solidaritat en els temps de la Covid-19, amb la col·laboració de la Generalitat Valenciana i l’Ajuntament de València, i que permet visualitzar en el YouTube de La Nau més de mig centenar de microrelats audiovisuals, entre altres els dos premiats: Paréntesis (Premi al millor curtmetratge) i Galletas (premi del públic). Quant a les exposicions, a més de crear visites virtuals per l’obligació de tancar els espais, s’han posat en marxa nous projectes com ‘Coronacrisi i cultura: propostes de creadors valencians’, amb una fase en línia (ja accessible) en el Canal Instagram del Centre Cultural La Nau de la Universitat de València, en la qual els 50 creadors participants fa setmanes que treballen i realitzen enregistraments en vídeo, a través dels quals exposen les seues propostes en tres moments de la fase de creació, per tant en total s’emetran 150 píndoles audiovisuals. L’exposició física (fase fora de línia), a la Sala Acadèmia del Centre Cultural La Nau de la Universitat de València, s’obrirà previsiblement el 29 de setembre, sempre que la situació sanitària ho permeta. Finalment, i després de més de 30 anys del festival ‘Serenates’, en aquesta edició les nits de música a l’històric claustre universitari s’han transformat en enregistraments en format digital amb un rècord de participació respecte a les anteriors edicions: els 10 concerts han registrat més de 6.000 visualitzacions.
Així ho han acordat ambdues organitzacions amb la signatura d’un conveni específic de col·laboració subscrit pel vicerector Antonio Ariño, com a vicepresident executiu de la FGUV, i Rosendo Ortí, director general de Caixa Popular, en un acte celebrat a la seu de l’entitat bancària, i que ha comptat amb la presència, entre d’altres, del gerent de la fundació universitària, Cristóbal Suria, i del director de RS i Relacions Institucionals de Caixa Popular, Paco Alós. A més dels projectes de l’Escola de Pensament Lluís Vives, i ART i MENT, el conveni signat inclou la col·laboració entre ambdues entitats en les activitats culturals desenvolupades per la Fundació General de la Universitat de València d’acord amb les línies estratègiques de Responsabilitat Social de Caixa Popular vinculades amb les empremtes social i ambiental. Debat obert i integració social  L’Escola Europea de Pensament Lluís Vives de la Universitat de València és un espai per a la reflexió i el debat obert, participatiu i crític sobre els assumptes d’actualitat que conformen l’opinió pública, a través de conferències, presentacions de llibres associades a debats, i seminaris, on participen professionals de reconegut prestigi en els àmbits de la ciència, el cinema, la literatura, el feminisme o la història, per exemple. Així, des del 2016 han visitat l’Escola desenes de noms propis i veus autoritzades com ara el periodista i filòsof Josep Ramoneda; l’investigador i especialista en governança democràtica, Daniel Innerarity; l’exministre Josep Piqué; l’activista feminista Beatriz Ranea; María Fernanda Espinosa, presidenta de l’Assemblea General de Nacions Unides (2018-2019); el professor Adolfo Plasencia, escriptor i periodista científic i tecnològic; els periodistes Javier del Pino, Conchi Cejudo i Gervasio Sánchez; el professor i sociòleg francés Roger Chartier; Santiago Posteguillo, Premi Planeta 2018; la filòsofa Amelia Valcárcel; les escriptores Elvira Lindo i Esmeralda Berbel Perdiguero; la professora Isabel Burdiel, Premi Nacional d’Història el 2011 per la seua biografia d’Isabell II; i l’actual ministra Carmen Calvo. D’altra banda, ART i MENT és un projecte d’integració social a través de les experiències estètiques (musicals, plàstiques o literàries), fent-les servir com a activitats preventives davant transtorns psicològics o problemes d’exclusió. Fins ara, ART i MENT ha treballat amb tallers d’autoestima, motivació, musicoteràpia, artteràpia, teatre i dansa, als quals s’afigen conferències obertes al públic per a conéixer noves vies d’anàlisi i aportar dades i plantejaments rellevants a fi d’ampliar el coneixement i la recerca en aquest camp.
Des del Canal YouTube del Centre Cultural La Nau de la Universitat, en la llista específica de reproducció de l'Aula del Còmic, poden consultar-se totes les activitats. Una de les últimes és el cicle ‘La traducció en el còmic’, coordinada per Blanca Mayor. En les quatre sessions es desgrana la complexitat afegida que suposa la traducció en aquest gènere: la naturalesa gràfica del mitjà, la limitació de l'espai de bafarades, caixes o globus de pensament, la inserció coherent de l'onomatopeia o la interacció entre el procés de maquetació i el de traducció són elements que el professional de la traducció ha de treballar. Unes peculiaritats que s'emmarquen en una indústria que té unes dificultats específiques. Aquest cicle, que està organitzat per l'Aula de Còmic  de la Universitat de València   i la Càtedra d'Estudis del Còmic Fundació SM-Universitat de València, es compon de les xarrades següents: ‘Trets fonamentals de la traducció de còmic’, per Paco Rodríguez, que consisteix en un repàs de les característiques i especificitats de la traducció d'historietes; ‘El procés editorial en la pell del traductor d'historietes’, per Carlos Mayor, en què es desgrana la participació i la labor del traductor en el cas del còmic; ‘La traducció en la indústria del còmic’, per Sergio España, que analitza la situació de la traducció dins de la indústria del còmic nacional, i per acabar la taula redona ‘Docència i professió’, amb Ester Cruz, Regina López, André Höchemer i Raúl Gisbert, moderada per Blanca Mayor, en què es debat a quatre bandes sobre la situació de la docència en la traducció de còmics i la professionalització de traductors i traductores. En el canal YouTube també pot consultar-se la xarrada que Álvaro Pons ha mantingut amb l'investigador Julio Gracia, que analitza la situació de les revistes dels 80, que van ser un espai de consolidació i creixement del còmic a Espanya, amb motiu del llibre 'Las revistas de los 80. Escuela de vida' (Eolas Editor), en el qual Gracia analitza aquesta particular època del còmic espanyol a través de 15 entrevistes a protagonistes, autors i editors. D'altra banda, durant aquest temps, l'Aula de Còmic de la Universitat de València, la Càtedra d'Estudis del Còmic Fundació SM-UV i UNRWA Comunitat Valenciana (Agència de Nacions Unides per a la població refugiada de Palestina), han realitzat accions formatives, com el curs gratuït ‘Drets humans i igualtat de gènere des del còmic’, amb l'objectiu de promoure un coneixement crític sobre igualtat de gènere i drets humans prenent com a exemple la situació de la població refugiada de Palestina i apostant per la potencialitat del còmic com a eina de transformació social.

La setmana de celebració s'obri aquest dilluns 22 amb una activitat que integra pintura, manualitats i gastronomia. Es tracta de realitzar, amb fruites i verdures, composicions artístiques al plat d'un panda menjant bambú. Dimarts 23 l'alumnat d'infantil tindrà l'oportunitat de practicar, des de casa, l'art del kungfú. En esta activitat entrenaran aspectes de la mil·lenària tradició de les arts marcials. Dijous 25 serà el dedicat, en exclusiva, a la celebració de les Barques de Drac, i es faran dibuixos sobre ous durs amb julivert. Finalment, la setmana d'activitats conclourà el divendres 26 amb la construcció d'un vaixell i un ventall de paper. S'ha de disposar de paper que es doble fàcilment, cola i tisores d'ús infantil. La de les barques de drac és una de les festivitats més importants del calendari tradicional xinès, juntament amb la festa de la Primavera (Any Nou) i la de la Mitja Tardor. Té lloc el cinquè dia del cinquè mes llunar i es fan al riu o a la mar barques amb forma de drac. Es recorda així la figura del poeta Qu Yuan (340-278 a. C.) qui es va tirar al riu amb una pedra al coll. La gent, que van acudir a auxiliar-lo amb les barques encara que no van poder salvar-ho, van voler preservar el seu cos llançant boles d'arròs glutinós (zongzi) perquè els peixos es menjaren ixe aliment i no a l'infeliç poeta. Amb esta setmana de celebracions, l’ICUV pretén que les seves activitats i iniciatives per a la difusió de la llengua i la cultura xineses continuen, tot i les mesures que s'han hagut d'adoptar per la crisi sanitària. Des de mitjans del mes de març totes les classes dels diferents nivells d’idioma s'han reconvertit al format online, que ha tingut una gran acceptació entre alumnat i professorat, i fins i tot la celebració del seu tradicional concurs Pont Xinès es va realitzar a distància a través de les pantalles dels diversos dispositius amb connexió a Internet.
Aquests tallers, que formen part de La Nau Social, un projecte d'intervenció socioeducatiu i comunitari per a la participació a través de l'art i la cultura, d'acord amb els valors de la Universitat de València: justícia, igualtat, solidaritat i progrés social, s'han dut a terme durant el curs 2019-2020 al Centre Cultural La Nau. Per a la seua realització s'ha comptat amb l'Institut Idecart i el màster universitari en Intervenció Psicològica en Àmbits Socials de la Universitat. A més hi col·laboren IES i CEIPS públics de la ciutat de València, entre els quals destaca l'IES Lluís Vives i l'IES Isabel de Villena, Barris Inclusius de l'Ajuntament  de València, Caixa Popular i la Fundació Antonia Mir. L'objectiu d'aquests tallers és generar destreses, despertar sensibilitats i provocar emocions a través de l'art en el públic més jove. El contingut dels tallers, que ara passaran a desenvolupar-se en format digital, es podrà veure en el Canal de YouTube del Centre Cultural La Nau:  i la pàgina del Vicerectorat de Cultura de la Universitat de València.  En la primera sessió, Alejandra Vicuña ha presentat les tècniques del collage i va dur a terme exercicis pràctics per motivar la curiositat i imaginació.  La segona sessió (dia 2 de juny), Pablo Martínez Vera acostarà els més petits la manera de fer llibre d'artista com a diari de confinament. Així, s'explorarà a través de diferents tècniques gràfiques i plàstiques. Els tallers d'aquest curs acabaran el dia 9 de juny, amb la també artista i terapeuta de l’art, Laura Redón, que utilitzarà els diferents sistemes d'estampació com una manera de jugar i desenvolupar la creativitat.
El curs té com a objectius promoure un coneixement crític sobre Igualtat de Gènere i Drets Humans prenent com a estudi de cas la situació de la població refugiada de Palestina des d'un enfocament de gènere; qüestionar els rols adscrits a les persones en funció del seu gènere i sancionats culturalment; conèixer experiències reals en la construcció del còmic social; i desenvolupar les competències dels i les participants en l'estructuració global del còmic. Per a això, el curs compta amb la participació de la dibuixant Susanna Martín, qui, a través d'una sessió en streaming, reflexionarà sobre el còmic com a professió, farà una introducció al context actual del còmic social i periodístic, així com un anàlisi de pàgines de les seus creacions. A més, l'eina principal a utilitzar durant el curs serà el còmic ‘Gaza Amal: Historietes de dones valentes a la franja de Gaza’, realitzat per Susanna Martín, la versió bilingüe del qual castellà-valencià es publica ara ací.  El còmic Gaza Amal naix com una eina de sensibilització social i cerca desmuntar els estereotips culturals i de gènere sobre les dones palestines i acostar la realitat de les dones refugiades de Palestina de Gaza a la societat valenciana a través de les històries dels seus quatre protagonistes. Es pretén així generar una consciència crítica entorn dels Drets Humans, estereotips de gènere-culturals i la rellevància de l'apoderament de les dones que, tant en el còmic com en la vida real, han de bregar amb diferents situacions quotidianes a les quals s'enfronten per ser dones i refugiades de Palestina. Fugir de personatges femenins estereotipats, amb poc protagonisme i pes en les històries, que reproduïsquen rols de gènere socialment assignats d'una banda; i, per una altra, oferir una visió més realista des de la dignitat i la resiliència de la dona, caracteritzen aquesta obra gràfica. L'autora abordarà el procés creatiu en la seua participació en el curs. La formació, que es desenvoluparà entre l'1 i el 12 de juny de 2020, ha sigut adaptada a un format d'educació a distància per a poder ser desenvolupada a través de l'aula virtual de la Universitat de València durant l'Estat d'Alarma provocat pel COVID-19. Aquest curs s'emmarca en ‘Gaza Amal: El còmic com a eina de transformació social i visibilització de les dones refugiades de Palestina’, un projecte desenvolupat per UNRWA Comunitat Valenciana gràcies al suport financer de l‘Ajuntament de València, i a través del qual es pretén promoure entre la població jove una consciència crítica sobre la Igualtat de Gènere i els Drets Humans. El curs és gratuït. Et pot inscriure ací. UNRWA COMUNITAT VALENCIANA, QUI SÓN? UNRWA és l'Agència de les Nacions Unides establerta per l'Assemblea General en 1949 amb el mandat de proporcionar assistència i protecció a la població refugiada de Palestina, més de 5,6 milions de persones a dia d'avui. La missió d'UNRWA és ajudar i protegir la població refugiada de Palestina a Jordània, Líban, Síria, Cisjordània i la Franja de Gaza tot esperant una solución justa a la seva difícil situació. L'Agència treballa en educació, salut, protecció, serveis socials, infraestructura i millora dels campaments (58), microfinances, i ajuda humanitària i d'emergència, tant en temps de conflicte com de relativa calma. UNRWA és finançada quasi íntegrament per les contribucions voluntàries dels Estats membres de l'ONU, d'institucions públiques i privades i de la ciutadania. UNRWA Espanya i, per tant, la seva Delegació en la Comunitat Valenciana, és el primer Comitè Nacional que UNRWA va constituir en el món en l'any 2005. SUSANNA MARTÍN, QUI ES? De xiqueta va aprendre a llegir i a dibuixar amb els còmics que hi havia per casa. Des de llavors, no va deixar de crear historietes encara que es va iniciar professionalment en els còmics en 2009. És llicenciada en Història i graduada en Il·lustració i Arts del Mur. És coautora de Alicia en un mundo real i Sansamba amb Isabel Franc, i autora de la novel·la gràfica Sonrisas de Bombay. Va coordinar l'antologia de còmic Enjambre. Il·lustra i dibuixa còmics per a diferents editorials i mitjans com Pikara Magazine, El Salto, Diagonal, M21, El País, Página 12, Diari Ara, eldiario.es, Xabiroi, Balazin, Tretzevents, Publicacions de l’Abadia de Montserrat, Metròpolis, Elkar, Bellaterra, Libros del KO, Dibbuks, Astiberri, Andana, Norma Editorial i Bruguera. Entre 2016 i 2017 publica diversos còmics socials: Gaza Amal. Historietes de dones valentes en la Franja de Gaza, Tipi-tapa i el còmic col·lectiu Un regalo para Kushbu. Historias que cruzan fronteras. En 2018 participa en dues obres més, Viajes dibujados de Altaïr Magazine amb la història Siempre con vos. Dibujar Nicaragua, i en Viñetas de tortes y bollos. Cómics lésbicos desde las dos orillas. En 2019 dibuixa el segon volum de Anna Dédalus detective. La paradoja de Fermí amb guió de Miguel Á. Giner Bou i publica dues novel·les gràfiques: Annemarie, amb María Castrejón, i Residencia de Estudiantes com a autora completa. Actualment està treballant en dos còmics per a UNRWA España sobre dones refugiades de Palestina de Cisjordània y Líban. Forma part del col·lectiu Autoras de Cómic.
MOTIVEM tanca la seva participació amb un augment del 12,5% respecte a l’edició anterior. Són 189 els equips que han presentat les seues idees en aquesta edició de 2020, en la que també es confirma un augment en la participació de docents coordinadors i docents col·laboradors -108 i 36 respectivament, el que suposa un augment total del 12,5% respecte a 2019-; i 756 estudiants -17% més que l’any anterior-. Les dades globals revaliden l’èxit de la nova convocatòria MOTIVEM, malgrat les dificultats generades per la COVID-19. Així, un any més, en aquesta edició de MOTIVEM han participat la totalitat dels 18 centres que integren la Universitat de València. Com a novetat respecte a anteriors edicions, enguany MOTIVEM amplia el nombre de premis icontempla la concessió de cinc guardons, un per cada branca de coneixement: Arts i Humanitats, Ciències, Ciències de la Salut, Ciències Socials i Jurídiques i Enginyeria. A més, es concediran 15 accèssits. D’aquesta manera, passaran a ser 20 els equips premiats. Què és MOTIVEM?  Aquesta iniciativa, dirigida pel Vicerectorat d’Ocupació i Programes Formatius, te el suport econòmic de la Generalitat Valenciana, en el marc del seu programa Campus de l’Emprenedoria Innovadora, i de l’Obra Social “la Caixa”. MOTIVEM premia les idees generades conjuntament per estudiants de la Universitat i pel professorat, que coordina els equips.
MediaUni, la plataforma de televisió de la Universitat, permet recuperar més de 170 vídeos de conferències, 206 enregistraments de debats, 48 entrevistes, 38 vídeos d’exposicions, 49 de presentacions o 24 d’arts escèniques, entre molts altres continguts audiovisuals. La majoria d’aquestes píndoles digitals es corresponen amb la programació que la Universitat de València desenvolupa al Centre Cultural La Nau. A més la institució posa a disposició del públic l’accés lliure en línia de catàlegs editats amb motiu del programa expositiu a través de la plataforma Roderic la Universitat. Entre les conferències, entrevistes i debats als quals es pot accedir, hi destaquen els protagonitzats per científics de primer ordre com el bioquímic Mariano Barbacid o el catedràtic de Neurologia Álvaro Pascual Leone; els que ens acosten el punt de vista de professors universitaris com ara Adela Cortina, José Luis Barona o José Luis Canet; a més de les presentacions i ponències d’escriptors i periodistes, entre les quals trobem a Manuel Jabois, Ignacio Ramonet, Santiago Posteguillo, Esmeralda Berbel, Josep Ramoneda… Sense oblidar a referents de la Sociologia com María Ángeles Durán, Michel Wierviorka i Daniel Innerarity; i a intel·lectuals i polítics de la talla de Manuel Castells, Miguel Sebastián, Inmaculada Rodríguez-Piñero o Josep Piqué. Esment especial mereix la conferència del cineasta britànic Ken Loach, que va abarrotar el Centre Cultural La Nau de la Universitat de València el mes de novembre passat amb motiu del 25 aniversari de la seua aclamada pel·lícula ‘Terra i llibertat’. El públic que accedisca a la plataforma també podrà visitar virtualment les exposicions actuals del Centre Cultural La Nau, entre les quals es troba ‘Let’s bring blacks home. Imaginació colonial i formes d’aproximació gràfica dels negres d’Àfrica (1880-1968)’, que analitza els estereotips racistes sobre poblacions negres africanes creats per Europa en el període colonial. Així mateix, tota persona interessada també podrà recórrer algunes mostres com ‘Gent i llocs. Gabriel Cualladó en la col·lecció de l’IVAM’ o ‘Creadors valencians pels drets humans. Setanta anys de la Declaració Universal dels Drets Humans’, que ja no es troben exposades en l’actualitat. I així fins a quasi mig centenar de vídeos d’exposicions per a acostar al públic, ara que estem confinats i no podem passejar, les fotografies de la ciutat de València de José García Poveda, conegut popularment com ‘El Flaco’; els dissenys sostenibles de l’exposició ‘Rehogar’ o la primera mostra sobre la revista satírica valenciana ‘La Traca’, que va reunir portades, números complets i material inèdit d’aquesta polèmica publicació. D’altra banda, des de MediaUni s’ofereixen obres de teatre representades a la Sala Matilde Salvador de la Nau al llarg dels últims anys, així com espectacles creats i produïts per ASSAIG-Grup de Teatre de la Universitat de València i pel projecte Escena Erasmus de la Universitat de València. Totes aquestes representacions estan a la disposició de qualsevol usuari de manera íntegra amb un sol clic. En la plataforma també poden consultar-se totes les notícies, programes, podcasts, documentals o sèries, a més de jornades educatives de diversa índole i vídeos científics divulgatius, entre altres continguts realitzats o editats pel Taller d’Audiovisuals de la Universitat de València. #LaNauVirtual  La cultura de la Universitat es mantindrà activa virtualment de manera constant. Així, a la plataforma MediaUni s’afegeixen les xarxes socials del Centre Cultural La Nau de la Universitat (Twitter, Facebook i Instagram), que compartiran diàriament tots aquests continguts. La totalitat dels materials, que són propis, accessibles online i es poden descarregar de forma gratuïta, es publiquen sota les etiquetes #LaNauVirtual, #YoMeQuedoEnCasa #CulturaEnCasa. Altres comptes vinculades a Cultura, com ara l’Aula de Cinema, la Fundació General i Patrimoni Cultural UV, entre d’altres, també intensifiquen la seua activitat des dels seus perfils.
La trobada s’emmarca en el projecte europeu H2020 DESIGNSCAPES i està coorganitzat per la Unitat d’Investigació Econcult de la Universitat de València i València Capital Mundial de Disseny 2022. Es tracta d’una sèrie de sessions i conferències, que es desenvoluparen al Centre Cultural La Nau (dia 10) i al Museu Príncep Felip de la Ciutat de les Arts i les Ciències (dia 11). El projecte va tenir l’objectiu de promoure la creació de valor mitjançant l’ús del disseny com a generador d’innovació, en contextos urbans. La convocatòria per tant apel·la a empreses, empreses start-up, organismes públics, agents socials i culturals i a tots aquells interessats en el desenvolupament urbà. Les sessions s’iniciaren el dia 10 amb una conferència de l’alcalde de València, Joan Ribó a les 9.30 hores, que va ser una referència per a la incorporació de la perspectiva del disseny en les polítiques urbanes i una crida a una aliança entre les ciutats europees i mediterrànies per experimentar i compartir experiències. L’acte que va estar presentat pel vicerector de Cultura i Esport Antonio Ariño, va comptar amb representants d’altres ciutats que fan un ús significatiu del disseny com ara Hèlsinki, Londres, Lille, Milà o Torino. Abordar una nova perspectiva de la política de disseny El Fòrum de Política té com a objectiu explorar un trajecte de doble sentit entre els conceptes de polítiques i disseny: d’una banda, advocar per una política pública que, des del disseny, facilite la innovació urbana i, d’altra banda, utilitzar la perspectiva del disseny per a la formulació de polítiques públiques. D’aquesta manera, l’esdeveniment va crear un espai públic per debatre, discutir i explicar per què i com els innovadors dels sectors públics i privat d’Europa es poden veure beneficiats per la integració del disseny amb la dimensió urbana, així com formular propostes de mesures polítiques verticals que puguin impulsar la capacitat del disseny i dels agents i sistemes d’innovació europeus. Amb base en estudis previs de DESIGNSCAPES i altres estudis paral·lels, es presentaran proves empíriques i científiques per mostrar com el disseny permet la innovació urbana per solucionar alguns desafiaments de caràcter global, amb una atenció especial en la sostenibilitat, les economies digitals, l’estat de benestar i els valors dels europeus. Una trobada dels experts d’alt nivell en l’àmbit de disseny i política pública El fòrum va reunir un grup d’acadèmics i especialistes d’alt nivell en l’àmbit del disseny, innovació i polítiques públiques de diferents parts del món. Tots ells són líders d’opinió pública en actiu, que advoquen pel pensament del disseny centrat en l’usuari i l’adopció de les eines i mètodes de disseny per possibilitar la innovació en els sectors públic i empresarial orientats a l’usuari, especialment en el cas de pimes. En els últims anys s’han dut a terme nombrosos estudis empírics per examinar com i en quina mesura el disseny pot contribuir a l’activitat de les empreses, l’economia digital, el desenvolupament sostenible, la innovació social, així com l’expansió del valor europeu, que pot proveir d’una capacitat d’innovació reforçada a les ciutats europees. En aquest fòrum, els experts compartiren la seua experiència a través d’un conjunt de discursos, intervencions i sessions de taules redones. Entre d’altres s’oferiran les següents conferències: · Disseny i la ciutat per Joan Ribó, alcalde de la ciutat de València. · Una marca global per a la política de disseny per David Kusuma, president electe de l’Organització Mundial de l’Disseny (WDO). · Cap a nova generació en la política de disseny per a Europa, per Päivi Tahkokallio, presidenta de l’Oficina d’Associacions Europees de Disseny (BEDA). · Innovació en material de servei públic en la perspectiva de la transformació digital, per Gianluca Misuraca, científic superior del Centre Comú d’Investigació de la Comissió Europea. · Disseny social i l’expansió de valor, per Lucy Kimbell, directora de l’Institut de Disseny Social de la Universitat de les Arts de Londres. Cal remarcar que, més enllà d’aquestes personalitats destacades, també participaran en el Fòrum de Política dels diferents socis que estan desenvolupant el projecte H2020 DESIGNSCAPES. Entre aquests es troben el Politècnic di Milano (Itàlia), la Universitat d’Aalborg (Dinamarca), la Universitat Tècnica de Delft (Holanda) o la pròpia Universitat, entre d’altres. El Fòrum i València Capital Mundial de disseny Per tant, el primer Fòrum de Política del projecte DESIGNSCAPES va servir també per escalfar la discussió sobre el paper del disseny en la governança i gestió de les ciutats i en l’ús de la mateixa per part de l’ecosistema productiu. No es tracta d’una casualitat que totes aquestes personalitats es reuneixen aquest any a València, una ciutat que ha apostat clarament pel disseny i la innovació en els espais urbans i que mantindrà aquesta aposta.
L’edició d’enguany, sota el títol ‘María Soliña, dona i mite. La meiga en la tradició gallega oral i escrita’, va partir de la vida de María Soliña i del trist episodi d’acusació de bruixa per part de la Inquisició, per a parlar del mite i de la figura tradicional de la meiga, paradigma de la Galícia màgica i llegendària immortalitzada per autors com Ramón María de la Vall-Inclán, Camilo José Cela o la pròpia Rosalía de Castro. Aquest homenatge va pretendre, a més, ser un preàmbul a la celebració del Dia Internacional de la Dona. L’acte va començar a les 18:30 hores a l’Aula Magna de la Nau amb la inauguració i els discursos institucionals, i a continuació es va donar pas a l’actuació del grup de gaites del Centre Galego de València. Posteriorment va tenir lloc una xarrada dramatitzada sobre el personatge històric de María Soliña, seguit d’un recital musical a càrrec de la cantant gallega Lucía Pérez, representant d’Espanya en Eurovisió 2011. Finalment,es va oferir un vi d’honor amenitzat també pel grup de gaites del Centre Galego de València. Amb aquesta nova commemoració, el Centre Galego de València consolida el doble objectiu que es va marcar en 2018: d’una banda, homenatjar la insigne Rosalía de Castro, i d’altra, reivindicar el llegat d’altres gallegues il·lustres que, al llarg de la història, han jugat un paper important en el camp de les lletres, les arts, les ciències, l’educació, el pensament o les tradicions.
Els resultats van ser els següents: Lliga Or Lliga Plata Lliga Or Lliga Plata Lliga Or Lliga Plata Tots els equips participants en les finals juguen el torneig "Intercampus" amb l'objectiu de conéixer al campió absolut de tota la competició interna de F7 de la UV. La final tindrà lloc el pròxim 18 d'abril.
La competició es va celebrar el passat 14 de març a diversos frontons de la ciutat de Vitòria. Es van jugar, en categoria masculina i femenina, set modalitats: pilota a mà, paleta argentina, paleta goma, paleta cuir, frontball, frontenis i cistella punta. Els i les esportistes de la Universitat de València van fer una excel·lent actuació aconseguint un total de sis medalles, dues d'or, tres de plata i una de bronze. Els nostres raquetistes van quedar campions en frontenis tant masculí com femení. Mentre que la UV va quedar segona en paleta femenina, pilota a mà femenina i frontball masculí. Pel que fa a la modalitat de trinquet masculí els nostres pilotaris van quedar tercers. Els objectius d'aquest torneig són principalment promoure l'esport de pilota, potenciar l'esperit de superació i competició d'alt nivell dels esportistes universitaris i crear un espai de trobada i de convivència entre estudiantat de diferents llocs i països. En el següent vídeo, publicat per la organització, podeu veure algunes imatges del campionat.
Este dimarts 12 de març, s'han cel·lebrat les finals dels 8 esports per equips del Campionat Autonòmic d'Esport Universitari de la Comunitat Valenciana. En tenis i pàdel, s'ha disputat tan sols competició mixta, mentre que en la resta d'esports (bàsquet, handbol, voleibol, futbol sala, futbol 11 i rubgy 7) hi havia competició en modalitat masculina i femenina. Els esportistes de la UV, que competien en totes les finals excepte en handbol masculí, van guanyar tots els enfrontaments amb l'excepció del futbol 11 masculí. És a dir que la UV s'ha proclamat campiona en 12 de les competicions. Podeu consultar els marcadors de totes les finals al següent enllaç: Resultats finals del CADU 2023-2024 La Universitat Catòlica de València (UCV) ha sigut amfitriona de les finals del CADU en la seua seu de Torrent. La importància d'aquesta competició va ser confirmadada per la presència de representats de diverses federacions esportives, dels directors esportius de les universitants participants, entre ells la Directora del Servei d'Esports de la UV, Ana María Gómez; així com per la participació en l'entrega de trofeus del Director General d'Esports de la Generalitat Valenciana, Luis Cervera Torres. Els equips guanyadors en cada disciplina representaran a la Comunitat Valenciana i les seues respectives universitats en els Campionats d'Espanya Universitaris. Això suposa que la UV representarà a les universitats valencianes en 12 competicions. La Universitat de València tanca així una temporada en la que l'esforç dels nostres equips ha donat uns resultats inmillorables, desmostrant el compromís de la nostra institució amb la promoció de l'esport universitari.
Aquest dimarts 5 de març, ha tingut lloc el CADU de frontenis organitzat per la Universitas Miguel Hernández d'Elx. En categoria masculina, Llorenç Frechina Gimeno del Grau en ADE i Dret i Carlos García Herrero del Grau en Criminologia, s'han endut la plata. En categoria femenina, Leire Barona Moreno del Grau en Medicina i Carmen Toro Rodríguez del Grau en Fisioteràpia, han aconseguit l'or. En parelles mixtes, Juan Pastor Vilar del Grau en Ciències de l'Activitat Física i l'Esport i Lucía Pilar Deusa Alhambra del Grau de Magisteri en Educació Primària, han obtingut també l'or.   Amb aquestos excel·lents resultats dels nostres raquetistes, la Universitat de València es va declarar campiona per equips de frontenis. D'altra banda la UV s'ha proclamat subcampiona autonòmica al CADU de vela per darrere de la UPV i per davant de la UA. La tripulació formada per Obdulia Fernandez de Ibarra Sena del Grau de Medicina, Justo Martinez Terrasa del Grau d'Odontologia, Elena De Tomas Pereda del Grau de Negocis Internacionals, Ignacio Toronjo Lobo del Grau en Odontologia i Antonio Martino Martinez del Grau de Negocis Internacionals, amb Juan Calvo Boronat com a entrenador; ha competit a un alt nivell al Real Club Nàutic de Calp, però no ha pogut superar a la UPV que s'ha declarat campiona. Finalment, pel que fa al rem, la competició no s'ha desenvolupat de manera tan favorable als nostres esportistes, que no han pogut superar la quarta posició.
Aquesta setmana ha tingut lloc la darrera jornada de la lliga regular dels esports d'equip del Campionat Autonòmic d'Esport Universitari. En aquesta ocasió els equips de la Universitat de València s'enfrontaven a la Universitat Politècnica amb la rivalitat ben alta. La UV va guanyar molts del seus enfrontaments i passa a la final en moltes de les disciplines. Podeu consultar tots els resultats de la jornada a continuació, així con la informació de la següent fase: Bàsquet femení: UPV 37-70 UV Bàsquet masculí: UPV 74-83 UV Fubol femení: UV 4-6 UPV Futbol masculí: UPV 2-2 UV  Rugbi masculí: UV 52-0 i 31-0 UPV  Rugbi femení: UV 39-7 i 35-7 UPV   Handbol masculí: UV 28-29 UPV  Handbol femení: UV 33-25 UPV Voleibol femení: UV 3-0 UPV  Voleibol masculí: UV 3-2 UPV  Futbol sala femení: UPV 2 UV 1  Futbol sala masculí: UPV 7-5 UV Tenis: guanyen 3-0 Pàdel: guanyen 3-0  Podeu trobar totes les classificacions a la web del CADU.
Aquest dimarts 27 s'ha celebrat competició de bàdminton a les instal·lacions de la Universitas Miguel Hernández d'Elx, on l'equip de la UV ha guanyat 2 ors i 3 bronzes, a banda del bronze per equips. El dimecres a la Cardenal Herrera ha transcorregut la competició de natació, on els nostres nadadors i nadadores s'han endut un total de 24 medalles en les diverses modalitats, set d'or, onze de plata i sis de bronze a més de la plata per equips. Finalment, també dimecres 28 de febrer, ha tingut lloc a la Universitat Jaume I de Castelló el torneig CADU d'escacs. Ha sigut una competició apassionant per l'alt nivell dels participants. La UV s'ha emportat plata i bronze en categoria masculina, a més de l'or per equips. Podeu consultar el medaller complet d'aquestes competicions a continuació: Classificació per equips: or Classificació per equips: bronze OR PLATA BRONZE Classificació per equips de la UV: plata
Aquest mes de febrer s'ha celebrat a Muscat (Oman) el Campionat Mundial Universitari de Camp a Través, en el que els atletes de la Universitat de València han tingut una excel·lent actuació que ha contribuït al triomf de la selecció espanyola. Espanya s'ha proclamat campiona del relleu mixt llarg, amb un quartet del que formaven part els atletes de la UV Ángel Martínez Chazarra i Andrea Romero. En la modalitat de relleu mixt curt, la selecció Espanyola ha quedat subcampiona, amb la participació de la nostra estudianta, Raquel Echeverría. A més l'equip universitari espanyol de camp a través ha quedat en primer lloc en la classificació per països, en ser la millor selecció de totes les que participaven al campionat. Pel que fa als resultats individuals, en competició de cross curt femení, Andrea Romero ha quedat novena i Raquel Echevarría vint-i-unena; mentre que en el masculí, Chazarra ha quedat cinqué. Podeu vore les imatges oficials publicades per la organització als següents enllaços:
Els equips de futbol, futbol sala i bàsquet han jugat com a locals en les instal·lacions de Blasco Ibáñez. Mentre que els equips de voleibol, handbol, rugbi, pàdel i tenis ho han fet al Pavelló d’esports de la UA i al Club de Tennis. Dels catorze enfrontaments, la UV ha aconseguit 10 victòries, entre les quals destaca la de futbol femení per 8-1 i tenis 0-3.  Les derrotes han sigut en futbol sala masculí, handbol masculí, voleibol femení i pàdel, perdent per la mínima en handbol masculí per 24-23 i en pàdel per 2-1. Malgrat aquestos resultats els partits han estat molt disputats i els esportistes han tingut un bon ritme de competició.  D’aquesta manera es tanca una jornada més en els equips de la UV que obtenen un gran nombre de victòries, mantenint l’alt nivell que ha tingut durant tota la competició. Els esportistes preparen ja la propera jornada contra la UPV que serà la darrera de la lliga regular. A continuació podeu consultar tots els resultats de la jornada:
Aquest dimarts 20 de febrer s'ha celebrat a les instal·lacions esportives de la Universitat de València la darrera jornada CADU de tenis taula. En la competició per equips ha resultat campiona la UV, seguida de la Universitat d'Alacant i de la Universitas Miguel Hernández. En competició individual femenina les nostres esportistes Carla Hernández i Marianyela Barriga han quedat segona i tercera respectivament. Mentre en categoria masculina, Sergi Gómez s'ha emportat l'or i Beñat Morgan, la plata. Aquest passat cap de setmana es van celebrar també campionats de Karate i Trail.  La participació a la competició de Karate de dissabte 17 al Pavelló d'Esports de la UMH va ser un èxit absolut. Pràcticament no va haver cap Karateka de la UV que no s'enduguera medalla. En total van aconseguir 18 medalles en competició individual, repartides en 4 ors, 8 plates i 6 bronzes. Consequentement la medalla d'or per equips va recaure també a la UV. Vos deixem ací els llistat de medalles aconseguides pels nostres karatekes en les diferents modalitats de la competició: - Bentama-Serroukh, Jebari Insaf: Or kumite -50 - Renovell Codesido, Sergio: Or Kumite +84  - Sanfrancisco Jérez, María: Or kates - Ten Quilis, Marta: Or kumite -61  - Álvarez Jimena, Miguel: Plata kumite -75  - Fernández Alarcón, África: Plata kumite -61  - Ferrer Real, Iván: Plata kumite -84  - Hidalgo Méndez, María: Plata kumite +/-68 - Martínez Jiménez, Rubén: Plata kates  - Peso Palomares, Patricia: Plata kumite -50  - Ruiz García, Blanca: Plata kates  - Sigüenza Cruces, Paula: Plata kumite -55 - Goda López, Marcos: Bronze kata  - Hernández Montero, Pedro: Bronze kata  - Lorenzo Catalán, Caribe: Bronze kates - Quiles Sanchez, Alba: Bronze kumite -55  - Sanz Aguilar, Paula: Bronze kumite -50  - Segarra Nogués, Albert: Bronze kumite +84
El passat 15 de febrer de 2024 es va celebrar el Campionat Autonòmic d'Esport Universitari d'esgrima de totes les armes, organitzat per la Universitat de València amb col·laboració de la Federación de Esgrima de la Comunitat Valenciana. Van participar prop de 50 estudiants tant en categoria masculina com a femenina de totes les universitats de la Comunitat Valenciana.    Espasa femenina: Espasa masculina: Floret femení: 6. Sofía Sánchez (UV)  7. Victoria Reig (UV) Floret masculí: 6. Guillermo Ferrer (UV)  7. Hao Zhouchen (UV) Sabre femení: Sabre masculí: Competició per equips:
No deixes passar l'oportunitat d'inscriure't als cursos del segon quadrimestre del programa ‘Voluntariat esportiu de València’. La finalitat d'aquest programa és oferir als voluntaris i voluntàries els coneixements i habilitats necessàries per a desenvolupar la seua tasca en esdeveniments esportius que se celebren a la ciutat de València. S'ofereixen diversos itineraris i horaris per tal d'ajustar-se als diversos perfils dels voluntaris i a la vostra disponibilitat. Com a membre del voluntariat podràs participar en els grans esdeveniments que se celebren a la ciutat de València com la 15K Oberta a la mar, la carrera de la Dona, el Circuit de carreres Populars de València i, fins i tot, la copa del món de triatló que se celebrarà en setembre. És una oportunitat de fer costat als atletes fent tasques de control de recorregut, control d'accessos a boxs, avituallaments, vestuari o lliurament de dorsals, etc. En tots els esdeveniments tindràs el corresponent kit del voluntari/a amb avituallament i samarreta. I a més podràs aconseguir crèdits ETCS que t'ajudaran a aconseguir finalitzar la teua carrera. Els cursos estaran compostos per dues sessions de formació teòrica de 4,5 hores cadascuna que es realitzaran en el Complex Esportiu de la Petxina de València, i una formació pràctica que es realitzarà durant els diferents esdeveniments oferits, fins a aplegar a les 30 hores de durada total del curs. Pots inscriure't ja en UVesports i… viure l'experiència del voluntariat Esportiu!
Resultats del enfrontaments en els esports d'equip contra la UCV: Pel que fa als esports de raqueta, encara que alguns dels nostres esportistes van guanyar els seus partits, no van poder emportar-se el ple de victòries contra la UCV:
Es van celebrar dues proves: la carrera femenina, amb un recorregut de sis quilòmetres i 30 atletes participants, i la carrera masculina, amb un recorregut de huit quilòmetres i 68 participants, tots ells representants de les huit universitats valencianes integrants del CAEU. L'equip de la Universitat de València ha competit al més alt nivell, obtenint: Llista completa dels resultats Podeu veure imatges de la jornada en aquestes galeries publicades per la organització: Imatges de les dues proves de camp a través Imatges de la cerimònia d'entrega de premis Preniu nota que el proper dimarts 13 de febrer tindrà lloc la tornada del CAEU d'esports d'equip amb la 5ª jornada contra la UCV.
S'ha publicat al tauler general UV i al nostre web la resolució del gerent de la Universitat de València per la qual es resol la concessió de les ajudes per als esportistes i les esportistes universitaris/ies de la Universitat de València per al curs 2023-2024. Podeu consultar el detall de la resolució i el llistat de persones beneficiàries en aquest enllaç.
La Gala de l'Esport va comptar amb la participació d'esportistes de les diferents disciplines, tant individuals com col·lectives, dels seus entrenadors i entrenadores i d'autoritats de l'àmbit esportiu. Després de la recepció i el phototocall, va donar inici la gala, presentada per les periodistes Maria Fuster i Nuria Medina, en un escenari envoltat dels trofeus obtinguts pels esportistes de la Universitat de València en les diferents competicions d'enguany. La rectora de la Universitat de València, Mavi Mestre, va oferir el discurs inaugural de la gala en el qual va destacar l'elevat índex de participació femenina: ‘Estem en número d'igualtat efectiva. I això, per a les dones que venim d'una lluita per la igualtat, per reclamar el nostre lloc, és motiu d'orgull’. També va agrair el treball dels equips tècnics del Servei d'Esport i va donar l'enhorabona als guanyadors i guanyadores en les diferents disciplines, ja que: ‘gràcies al vostre treball, la Universitat de València és la primera universitat pública a Espanya en esports’. Per part seua, la directora del servei d'Esports de la UV, Ana María Gómez Tafalla, va incidir en els beneficis que comporta la incorporació de l'esport a la vida acadèmica, ja que ‘millora del rendiment acadèmic, la prevenció de malalties cròniques, l'alleujament de l'estrés i l'ansietat, el desenvolupament d'habilitats socials i el foment d'hàbits saludables’ i va valorar molt positivament l'ampli nombre de disciplines incloses en la proposta esportiva de la UV: ‘El Servei d’Esports està oferint una gran varietat d'opcions perquè l'estudiantat puga triar la que més s'adapte a les seues preferències, necessitats i objectius'. Durant l'esdeveniment es van presentar les seleccions universitàries d'aquesta temporada, juntament amb els seus entrenadors i entrenadores, i es van realitzar reconeixements als equips de la UV amb resultats CEU’s (Campionats d'Espanya Universitaris) i internacionals. La Universitat de València continua sent la primera universitat pública en participació, tant a escala autonòmica com nacional i internacional. De fet, en el Campionat Autonòmic Universitari (CAEU) participen uns 700 esportistes de la UV i 309 en les competicions de l'esport universitari espanyol (CEUs); a més, en l'àmbit europeu es van classificar 96 esportistes de la nostra universitat. Una participació que ve acompanyada d'un magnífic medaller amb 177 medalles autonòmiques, 54 nacionals i 18 europees. En gala van participar autoritats de l'àmbit universitari i esportiu: Mª Angeles Vidal, gerent de la Fundació Esportiva Municipal de València; Hermenegildo Puchades, cap del servei de Promoció Esportiva de la DGD; Ferran Calabuig, degà de la Facultat de Ciències de l'Activitat Física i l'Esport; Pilar Serra, vicerectora de Sostenibilitat, Cooperació i vida saludable; Salvador Moll Cebolla, degà de la Facultat de Ciències Matemàtiques; Albert Moncusí Ferré, degà de la Facultat de Ciències Socials; Antoni Merelles Tormo, degà de la Facultat d'Infermeria i Podologia; Hortensia Rico, degana de la Falcultat de Farmàcia;Adela Mauri, degana de la Facultat de Química i Antonio Ferrer, degà de la Facultat de Psicologia.   L'acte, que es va retransmetre en streaming, es va tancar amb un vi d'honor.
Els participants van poder gaudir d'una jornada d'ones d'1,5 metres i molt bona secció, en la qual Alba Gómez Calatayud, estudiant de Ciències de l'Activitat Física i l'Esport a la Universitat de València, es va alçar amb el bronze en surf femení. La competició va congregar a un bon nombre d'espectadors durant tot el dia que culminà cap a les 17 h amb les proves finals masculines i femenines.
Els objectius d'aquest acte són realitzar un reconeixement a les diferents seleccions universitàries que, al llarg d'aquesta temporada, han aconseguit grans mèrits en l'esport i presentar als esportistes de la UV de la temporada 2023/24. La Gala de l'Esport de la Universitat de València comptarà amb la participació d'esportistes de les diferents disciplines, tant individuals com col·lectives, i d'autoritats de l'àmbit esportiu. Tindrà lloc el dimarts 28 de novembre de 2023 a les 18.30 hores en el Pavelló Poliesportiu Universitari (Avinguda Menéndez i Pelayo, 19, 46010, València). Podràs gaudir en línia de la retransmissió de la Gala de l'Esport de la UV. Accedeix a l'streaming     Programa de la gala
Sota el lema ‘som iguals, som diferents’, la Universitat de València commemora el 3 desembre el Dia internacional de les persones amb discapacitat. Les ‘Jornades de la Universitat per la Inclusió 2023’ se celebraran del 27 de novembre a l'1 de desembre. UVesports en col·laboració amb UVdiscapacitat ha organitzat tres activitats esportives que no precisen preinscripció. El dimecres 29, de 17.30 a 18.30 h, es realitzarà el taller de Goalball en el Pavelló Universitari ‘Sala Verda’ del Campus de Blasco Ibáñez. Es tracta d'un esport paralímpic d'equip, creat específicament per a persones cegues o amb baixa visió, que consisteix a marcar gols en la porteria contrària des del propi camp. Per a això, s'utilitza una pilota que produeix so i que permet als jugadors saber la seua posició dins de la pista. El divendres al matí de 10.00 a 13.00 h, tindrà lloc el taller de Tenis i de Tenis en cadira de rodes en la pista 9 del Campus de Blasco Ibáñez. A la vesprada del mateix divendres, de 17.00 a 19.30 h en el Pavelló Universitari ‘Sala Blava’, se celebrarà el taller de Boccia, un esport similar a la petanca els orígens del qual es remunten a la Grècia Clàssica i que forma part del programa paralímpic.   Programa complet de les ‘Jornades de la Universitat per la inclusió 2023’. Per a aquelles activitats que requereixen inscripció, és necessari contactar per email amb: upd@uv.es  Dilluns, 27 de novembre  Dimarts, 28 de novembre   Dimecres, 29 de novembre   Dijous, 30 de novembre   Divendres, 1 de desembre   Descarrega el programa de les ‘Jornades de la Universitat per la inclusió 2023’.
La tercera jornada del Campionat Autonòmic d'Esport Universitari va enfrontar als esportistes de la UV amb els de la Universidad Cardenal Herrera-CEU (UCH-CEU). La Universitat de València aconseguí totes les victòries en les cinc trobades que es van celebrar. En futbol sala masculí, l'equip de la UV no va escatimar en gols i va tancar el marcador amb un 1-4. Un poc més ajustat va resultar el partit de futbol masculí en el qual els de la UV van resultar igualment vencedors amb un 3-4. La trobada de bàsquet masculí, celebrat en el Pavelló Poliesportiu de la Universitat de València, va finalitzar amb una inflada diferència de 39-75, també a favor de l'equip de la UV. Les pistes de Blasco Ibáñez van acollir els partits de pàdel i tenis. Les raquetes de la UV no es van quedar arrere i van tancar tots dos marcadors amb un 3-0 a favor de la Universitat de València. La quarta jornada CAEU, en la qual només es disputarà la trobada de bàsquet masculí, se celebrarà el pròxim 14 de desembre i enfrontarà als esportistes de la UV amb els de la Universidad Europea en Valencia (UEV). Descarrega els resultats de la tercera jornada del CAEU
La Universitat de València, amb el suport de la Fundació Trinidad Alfonso, convoca anualment dos premis per als millors esportistes, un en modalitat masculina i un altre en femenina, que compaginen la vida acadèmica amb l'esport de competició. En aquesta edició, han resultat seleccionats Victor Micó i Nicola Einberga, tots dos jugadors dels equips de voleibol de la UV. Cada premi consta d'un diploma acreditatiu, una placa commemorativa i un premi econòmic de 1.000 €. Les nostres felicitacions als premiats! Accedeix a més informació sobre els Premis Fundació Trinidad Alonso.
Del 10 al 12 de novembre s'està celebrant a Doha (Qatar) el 2023 FISU University World Cup 3x3. Fins allí han viatjat representants de la UV per a participar en la competició. Pots gaudir dels partits en streaming a través de fisu.tv A les 11.15 del matí del dissabte 11 de novembre (hora espanyola, a Doha seran les 13.15), se celebrarà la primera trobada contra la Huaqiao University de la Xina, que promet ser emocionant. La segona trobada serà a les 14.15 (hora espanyola, 16.15 a Doha), contra els brasilers de la Universidade Paulista. Connecta't i gaudeix del bàsquet 3x3. Desitgem al nostre equip molt bona sort representant a la Universitat de València! El campionat està organitzat pel FISU (International University Sports Federation) i en ell participen 12 equips universitaris dels cinc continents:
Com a locals, els equips de la UV es van imposar en cinc de les sis trobades que es van celebrar al Campus de Blasco Ibañez amb els següents resultats: Les instal·lacions de la Universitat Jaume I van albergar 8 trobades. La jornada com a visitant tancà amb 7 victòries per a la Universitat de València: La pròxima jornada CAEU es disputarà el 22 de novembre i enfrontarà la Universitat de València amb la Universitat CEU Cardenal Herrera.
Els estudiants de la Universitat de València podran gaudir d'un 40% de descompte en fons per al partit de l'equip masculí contra el Casademont Saragossa que se celebra el 12 de novembre i d'un 50% de descompte en totes les localitats per al partit de l'equip femení contra Embotits Pajariel Bembibre que se celebra el diumenge 19 d'aquest mateix mes. Per a poder disfrutar del descompte, cal introduir el codi UNIVBC. Aconsegueix les teues entrades en la web del València Basket Club
La Universitat de València, a través de les seues Facultats vinculades a les Ciències de la Salut i en col·laboració amb UVesports, es va adherir a la iniciativa del Ministeri de Sanitat emmarcada dins del Pla Nacional enfront de la resistència als antibiòtics (PRAN). La convocatòria va tindre molt bon acolliment, ja que es van inscriure més de 400 esportistes de totes les edats. Al lliurament de premis van assistir autoritats de l'àmbit sanitari i esportiu. Classificació i lliurament de premis: CATEGORIA MASCULINA: CATEGORIA FEMENINA: El tancament de l'acte va ser a càrrec de la Degana de la Facultat de Farmàcia, Hortensia Rico. ‘Corre sense resistències’ va culminar així la seua tercera edició en un ambient festiu en el qual va destacar l'esperit esportiu, solidari i reivindicatiu. Cadascun dels participants va posar el seu granet d'arena en la conscienciació contra la resistència als antibiòtics, un problema sanitari global que anualment es cobra la vida d'unes 33. 000 persones a Europa i 4.000 a Espanya, el quàdruple de morts que les causades per accidents de trànsit.
L'equip està compost per Iván Cubero Santafé, estudiant de Facultat de Ciències de l'Activitat Física i l'Esport, Robert Greus Martínez del Rey, que cursa els seus estudis en el Grau de Magisteri de Primària (tots dos del CB Alginet); Pablo Luengo Mateo, estudiant en Ciències de l'Esport (actualment entrena al València Basket), Esteban Denia Vivancos, estudiant del Grau d'Economia (el seu club actual és el NB Paterna) i l'entrenador, Jaume Tormo Fernández. El campionat està organitzat pel FISU (International University Sports Federation) i en ell participen 12 equips universitaris dels cinc continents: Desitgem a l'equip 3x3 de bàsquet molt bona sort representant a la nostra Universitat!
El dijous 26 d'octubre es va disputar la primera jornada del Campionat Autonòmic d'Esport Universitari (CAEU) en la qual els esportistes de la Universitat de València es van enfrontar als de la Universitat Miguel Hernández d'Elx. Les diferents trobades es van celebrar en les instal·lacions esportives de totes dues universitats.   La competició va començar a les 11.00 en el Palau d'Esports de la UMH, on les seleccions masculines de voleibol, handbol i rugbi van disputar les primeres trobades de la jornada. Tots ells es van imposar als locals amb els següents resultats: Després li va arribar el torn als equips femenins de voleibol i rugbi, que van seguir l'estel dels seus companys i van tancar els marcadors amb victòries: Els partits disputats per la UV com a visitant van culminar amb els resultats positius de pàdel i tenis: Pel que respecta a les trobades celebrades en les instal·lacions de la Universitat de València, la sala nord de l'Aulari V va ser escenari dels partits de bàsquet femení i masculí. Tots dos equips van aconseguir emportar-se la victòria a casa, les xiques per 92-38 i els xics per 89-59. Per part seua, al Campus Blasco Ibáñez es van disputar les trobades de futbol. Els locals es van emportar tots dos partits amb els següents resultats: El futbol sala no va voler quedar-se arrere i sumà dues victòries més a la jornada des del pavelló poliesportiu de la UV. Al final del dia, la Universitat de València va aconseguir emportar-se quinze de les setze trobades en lliça, ja que no va poder disputar-se el partit de la categoria d'handbol femení. Les pròximes jornades del Campionat es disputaran el 7 de novembre contra la Universitat Jaume I i el 22 de novembre contra la Universitat CEU Cardenal Herrera.
Sota el lema: 'Corre sense resistències', el diumenge 5 de novembre, tindrà lloc la 3a edició d'una carrera que se celebrarà en moltes universitats de tota Espanya alhora. La carrera se celebra amb motiu del Dia Europeu per a l'Ús Prudent dels Antibiòtics. La Universitat de València, a través de les seues Facultats vinculades a les Ciències de la Salut i en col·laboració amb UVesports, s'ha adherit a la iniciativa del Ministeri de Sanitat del Pla Nacional enfront de la Resistència als Antibiòtics (PRAN). Es tracta d'una prova no competitiva de 5 km que es pot realitzar corrent o marxant, per gent de qualsevol edat. En el cas de la UV, l'eixida i la meta estaran situades al carrer Hernán Cortés de Burjassot enfront de la Facultat de Farmàcia.    Accedeix a la inscripció gratuïta fins al dimecres 1 de novembre a les 14.00 h. Consulta les bases i el recorregut de la carrera Lliurament de dorsals: La propagació de les infeccions causades per bacteris que són resistents als antibiòtics constitueix una de les amenaces més greus a les quals s'enfronta la salut pública. L'augment de la resistència als antibiòtics es deu a diversos factors, però l'ús inapropiat i indiscriminat d'aquests medicaments és un dels quals més contribueixen a l'aparició d'aquest fenomen. Es tracta d'un problema global que afecta tant la salut humana com a l'animal. Estudis recents revelen que la resistència antimicrobiana s'ha convertit en una de les principals causes de mort a tot el món, per damunt de malalties com la sida i la malària. A Europa, al voltant de 33.000 persones moren cada any a conseqüència de les infeccions hospitalàries causades per bacteris resistents. A Espanya són al voltant de 4.000, el quàdruple de morts que les causades per accidents de trànsit. Posa el teu granet d'arena en la lluita contra la #ResistenciaAntibióticos #CorreSinResistencias Amb la col·laboració de @cocacola_esp
La Copa Faulcombridge Ciutat de València se celebrarà del 19 i 26 de novembre sobre la terra batuda del Club de Tenis València i reunirà grans raquetes tant del circuit masculí com femení. L'ITF femení assoleix la seua setena edició pujant de categoria a 100.000 $ i estarà configurat per un quadre individual amb 32 jugadores i un quadre de dobles amb 16 parelles. Mentre que la Copa Faulcombridge, que va nàixer en el CTV en 1933, assoleix el seu noranté aniversari i coincidirà amb la retirada de Pablo Andújar. En el palmarés d'aquest torneig figuren noms com els d'Orants, Santana, Gimeno, els germans Arilla o  un dels últims guanyadors, David Ferrer. Igual que en la competició femenina, el quadre principal individual el conformaran 32 tennistes, a més de 16 parelles en els dobles, i ja hi ha confirmats noms de gran nivell com Bernabé Zapata, Roberto Bautista o Marcel Granollers. Els horaris dels partits seran a partir de les 9.00 hores de dilluns a divendres i a partir de les 11.00 el dissabte i el diumenge en el Club de Tenis València (carrer Cavanilles 7, València). La venda d'entrades per a cadascuna de les jornades ja està operativa en la web oficial del torneig amb preus que oscil·len entre els 5 € i els 30 €. Aconsegueix el 5% de descompte utilitzant el codi AMIGOSUV5.
La UV juntament amb les Universitats d'Alacant, Universitat Cardenal Herrera-CEU, Universitat ‘Jaume I’ de Castelló, Universitat Miguel Hernández d'Elx, UPV i Universitat Catòlica Sant Vicent Màrtir, organitzen i participen, a través dels seus respectius Serveis d'Esports, en el Campionat Autonòmic de l'Esport Universitari de la Comunitat Valenciana. L'objectiu principal del campionat és fomentar la pràctica esportiva entre l'alumnat. Consulta els horaris dels encontres de dijous 26 d'octubre:
Els esports individuals que participen són: tenis individual/dobles femení i masculí, pàdel masculí/ femení/mixt, voleibol de platja masculí/femení/mixt, pilota valenciana, frontenis, vela, esquaix, escalada, judo, bàdminton, tenis taula, esgrima, orientació, rem i kendo. La inscripció en aquests esports es realitza a títol personal. En la modalitat d'esports per equips, aquests es formen per iniciativa dels interessats que han d'estar representats per un delegat d'equip que, a més de poder participar com a jugador, és la persona encarregada de les relacions del seu equip amb l'organització. Els esports per equips que participen són: bàsquet masculí/femení, bàsquet 3x3 femení/masculí/mixt, futbol 7 masculí/femení, futbol sala masculí/femení i voleibol mixt. Els membres de l'equip poden pertànyer a titulacions diferents, llevat que s'indique el contrari en algun campionat en concret. El dia d'inici de la competició per als esports d'equip serà el 6 de novembre i hi ha possibilitat de reconeixement d'1 crèdit ECTS. Instruccions de matrícula i enllaç al procediment d'inscripció
Amb motiu del Dia Europeu per a l'Ús Prudent dels Antibiòtics, La Universitat de València, a través de les seues Facultats vinculades a les Ciències de la Salut i en col·laboració amb UVesports, s'ha adherit a la iniciativa del Ministeri de Sanitat del Pla Nacional enfront de la Resistència als Antibiòtics (PRAN). Sota el lema: 'Corre sense resistència', diumenge 5 de novembre tindrà lloc la 3a edició d'una carrera que se celebrarà en moltes universitats de tota Espanya alhora. Es tracta d'una prova no competitiva de 5 km que es pot realitzar corrent o marxant, per gent de qualsevol edat. En el cas de la UV, l'eixida i la meta estaran situades al carrer Hernán Cortés de Burjassot enfront de la Facultat de Farmàcia.  Accedeix a la inscripció gratuïta fins dimecres 1 de novembre a les 14 hores  Consulta les bases i el recorregut de la carrera   Lliurament de dorsals en: La propagació de les infeccions causades per bacteris que són resistents als antibiòtics constitueix una de les amenaces més greus a les quals s'enfronta la salut pública. L'augment de la resistència als antibiòtics es deu a diversos factors, però l'ús inapropiat i indiscriminat d'aquests medicaments és un dels que més contribueixen a l'aparició d'aquest fenomen. Es tracta d'un problema global que afecta tant a la salut humana com a l'animal. Estudis recents revelen que la resistència antimicrobiana s'ha convertit en una de les principals causes de mort a tot el món, per damunt de malalties com la sida i la malària. A Europa, al voltant de 33.000 persones moren cada any a conseqüència de les infeccions hospitalàries causades per bacteris resistents. A Espanya són al voltant de 4.000, el quàdruple de morts que les causades per accidents de trànsit. Posa el teu granet d'arena en la lluita contra la #ResistenciaAntibióticos #CorreSinResistencias
L'alumne haurà de realitzar les dues parts de les quals consta el curs, una teòrica i una altra pràctica, per a poder superar el mateix. La part teòrica consta de dues formacions i en la part pràctica l'alumne haurà d'assistir a un mínim de 3 proves. Aquells alumnes que resulten aptes al final del curs podran recollir el certificat en la Secretaria del Servei.   Si vols més informació sobre el curs de Voluntariat Esportiu i com inscriure't, consulta la secció de formació del primer quadrimestre.
L'esport del disc volador està inclòs en l'oferta Esportiva d'Universitat de València. Parlem amb l'entrenadora, Dalila Fuentes, perquè ens conte una mica més sobre aquest esport. Cap en especial. És veritat que beneficia ser ràpid però, depenent de la posició en la qual jugues, les exigències canvien i es pot fer una adaptació progressiva, fins i tot si vens d'una vida sedentària. L'ambient és molt bo en l'equip, comencem de zero tots els anys i tots els integrants tenim la possibilitat d'evolucionar i progressar al llarg del curs. La comunicació és essencial i el joc net també. Al final, ix natural, s'intenta no fer faltes perquè tots els participants coneixen les regles per igual i poden aplicar-les. En l'equip hi ha espai perquè tothom puga dir la seua opinió. Després dels entrenaments solem tindre uns minuts de feedback perquè tots aporten les seues idees, la seua experiència sobre la dinàmica de la classe. Després de les competicions, també es fa un ‘Cercle de l'Spirit’ amb l'altre equip, on es comenta el partit, es parla de com ha sigut el joc, valorant ítems com el coneixement i ús de les regles, l'actitud positiva, les faltes... Li diria que, haja practicat o no abans, s'apunte, que no s'ho pense. És un esport inclusiu, a l'aire lliure, amb bon ambient dins i fora del camp i s'ho passarà molt bé. Fem moltes activitats a més d'entrenar al Campus de Blasco Ibáñez. Juguem partits amistosos a la platja amb altres equips, així que sempre hi ha gent per a unir-se al joc. També participem en el Campionat Autonòmic Universitari d'Ultimate Frisbee (CADU). Més info i contacte sobre Ultimate Frisbee a la UV     Altres escoles a l’aire lliure que ofereix el Servei d'Esports de la Universitat de València. El rem: un esport complet que exercita tots els grups musculars. Triatló: natació, ciclisme i carrera a peu, el tres en un dels esports que ofereix la UV en dues vies: l'escola i l'equip de competició. Vela: oci i esport, navegar en un entorn idíl·lic.   Informació sobre inscripció en les escoles i activitats d'UVesports amb més de 80 opcions esportives
El Plogging és la pràctica d'esport i activitat física a l'aire lliure, per a totes les edats i nivells, que combina disciplines com el senderisme, el snorkel, el running, el caiac, el busseig, el patinatge, el trail o el ciclisme, amb la cura del medi ambient i la conservació de la seua biodiversitat, a través de la recollida de les escombraries que es troba al camí en entorns urbans, senders, platges, boscos i espais protegits. Fer esport pel planeta, ajuda, no només a posar-se en forma, reconnectar amb la natura i combatre el sedentarisme, sinó a impulsar comunitats més sostenibles que promouen a través de l'esport i l'activitat física, la conservació del patrimoni natural, les zones verdes , parcs i jardins...  El Servei d'Esports de la UV col·labora en aquesta iniciativa solidària on el 100% de la inscripció es destina a fins solidari-socials. Inscripcions en https://www.ploggingtour.com/valencia/ #fesesportpelplaneta  #BEACTIVE
El 20 de setembre se celebra a tot el món el Dia Internacional de l'Esport Universitari, impulsat per la FISU (Federació Internacional d'Esport Universitari) i proclamat per la UNESCO. Aquesta data coincideix amb la Setmana Europea de l'Esport, una iniciativa de la Comissió Europea per a combatre el sedentarisme que se celebra del 23 al 30 de setembre de manera simultània en tots els països membres de la UE. La Universitat de València ha volgut sumar-se a aquesta iniciativa i commemorar una cita tan important per a l'esport a nivell europeu i mundial. Per a això UVesports ha organitzat una programació especial que es desenvoluparà als Campus de Blasco Ibáñez, de Tarongers i de Burjassot amb exhibicions de múltiples disciplines esportives i activitats en les quals podran participar tots els assistents sense necessitat d'inscripció prèvia. Dança, ioga, batxata, circuit trainning, flamenc, calistenia, cubbá, aerogap, dança tribal, manteniment, salsa, aerobox, aerotonic, rugbi, tennis cadira, kendo, judo, running… la proposta d'activitats fisicoesportives que podràs practicar al llarg de la setmana és d'allò més completa i inclusiva. Acosta't al campus de Blasco Ibáñez, de Tarongers o de Burjassot, tria aquella activitat que s'ajuste a les teues capacitats, motivacions, interessos i disponibilitat i prova-la gratuïtament. La comunitat universitària, i tota la ciutadania que s'acoste a les instal·lacions universitàries, podran participar en aquesta festa de l’esport universitari, descobrir les més de 80 modalitats esportives que ofereix la Universitat de València, conèixer de primera mà les Escoles i activitats Esportives d’UVesports. NO T'HO PERDES! GAUDEIX DE L'ESPORT A LA UNIVERSITAT DE VALÈNCIA!
El Servei d'Esports de la UV ha posat en marxa nous canals de comunicació per a informar aquells usuaris que se subscriguen: Whatsapp: https://chat.whatsapp.com/CRCFJUM8eJ73LNpGQiXHDL Telegram: https://t.me/uvesports   En escanejar els QR de la imatge es tindrà accés al perfil d'Instagram d'UVesports (codi de l'esquerra) i s'inclourà al o la usuària en el grup de Whatsapp del servei.
Amb l’inici del curs, les aules s’omplin d’estudiants i les instal·lacions esportives de la Universitat de València tornen a estar de gom a gom. Després de les vacances d’estiu toca reprendre la rutina i els hàbits de vida saludables,  i no hi ha millor manera de fer-ho que apuntar-se a alguna de les activitats esportives que ofereix UVesports per a aquest curs 2023/2024. El programa d’activitats d’UVesports consta d’un ampli ventall de possibilitats esportives que atenen a les diferents necessitats dels col·lectius universitaris (PDI, PAS, alumnes) i estan obertes també als usuaris externs que vulguen mantindre´s en forma i gaudir del plaer i els beneficis que aporta la realització de l'exercici físic. Aeròbic, salsa, defensa personal, musculació, paddel surf...  a la pàgina web d’UVesports es pot consultar el llistat complet de les activitats que s’ofereixen en cadascun dels campus de la Universitat de València, així com els horaris i els preus de matrícula. Per a l’alumnat de la Nau Gran hi ha activitats específiques: entrenament amb majors, manteniment (dansa i moviment), pilates i  Taichi-Chikung. I per als més menuts s’oferta tennis, judo i patinatge. El termini de matriculació per a totes les activitats s’inicia el dia 12 de setembre a les 11 hores, i les activitats començaran el 18 de setembre. Pel que fa a les escoles esportives, l'oferta és d’allò més variada, va des d’arts marcials com l’Aikido o el taekwondo, a d’altres disciplines com l’esgrima o esports d’equip com el voleibol o el rugby. Les escoles comencen el dilluns 2 d’octubre i, segons la modalitat esportiva, el plantejament de sessions d'entrenament és diferent. Pots consultar l’oferta d’escoles, així com els dies d'entrenament, la forma de pagament, grups i campus on es fa, etc. a la web d’UVesports.  Amb l’inici del nou curs tornen també les competicions internes. Pel que fa a l’accés a les instal·lacions esportives de la UV, s’ha d'estar en possessió de la targeta de la Universitat de València (estudiants, PAS i PDI) o de la targeta esportiva, o de la targeta d'accés, en situació "activa". També es podrà accedir mitjançant l'adquisició d'un tiquet o d'un abonament de 10 tiquets, disponibles en les màquines expenedores situades en les entrades de les instal·lacions de Blasco Ibáñez i Tarongers, i per internet, clicant en el botó ‘Entrar sense identificar-se’. Els i les estudiants de la UV amb matrícula activa podran utilitzar les pistes sense reserva prèvia ni pagament, sempre que aquestes estiguen lliures i no hagen estat reservades. Al web d’UVesports es poden consultar totes les instruccions per a reservar i accedir a les instal·lacions.  Llistat d’enllaços:
L'equip de taekwondo de la Universitat de València, entrenat per Estefanía Almela, ha copat el podi en la modalitat de combat en l'European Universities Combat Championships (EUSA), disputat a Zàgreb. Paula Temina Monleón, del Grau de Fisioteràpia, ha aconseguit la medalla d'or en la categoria de 53 quilos; Vanessa Shestopalka, del Doble Grau en Dret i Criminologia, ha estat medalla de plata en la categoria de 67 quilos, i Neus Domenech Sala, del Grau de Magisteri de Primària, ha aconseguit el bronze en la categoria de 73 quilos. Modalidad Poomsae  Maria Vidal Frases, del Grau de Psicologia, ha estat eliminada en la primera fase de la modalitat Poomsae, amb la millor cinquena puntuació de las 26 participants, En kàrate, Caribe Lorenzo (Infermeria), Blanca Ruiz (Fisioteràpia), María San Francisco (Infermeria), i Insaf Bentama-Serroukh Jebari (Medicina), entrenades per Arturo Olmedo, han aconseguit l'or en kata per equips femenin, i a més Caribe Lorenzo ha quedat cinquena en kata individual femenina.  En kickboxing, Kevin Koffi, de la Facultat de Magisteri, s'ha emportat la plata en la categoria de 84 quilos i la modalitat de kicklight, i César Heredero, de la Facultat de Medicina, ha estat bronze en la modalitat full contact i 71 quilos. L'entrenador és Patrick Koffi. També ha participat Damián Asins (Facultat de Magisteri) en les modalitats kicklight y point-fighting, categoria de 74kg, encara que no va aconseguir passar la fase prèvia.   Tampoc van superar la fase prèvia els integrants de l'equip de judo, Gorka Arambarri Pena, Carlos Bueno Infantes i Laura Toregrosa Pina, entrenats per Vicente Rochela.  Nara Elipe Esteller, en el Campionat Europeu sub 23 Per la seua banda, Nara Elipe Esteller, estudianta de tercer curs del Grau en Sociologia de la Universitat de València, ha estat finalista de 3000 metres obstacles en el Campionat Europeu sub 23 de seleccions nacionals que s'ha celebrat a Helsinki. L'atleta castellonenca ha quedat en dotzé lloc amb un temps de 12:16:77 en una carrera que ha guanyat l'alemanya Olivia Gürth amb un temps de 9:26:98.
La resolució fixa les bases que regulen aquestes ajudes, en les quals s'estableix que les persones sol·licitants hauran de reunir, almenys, un dels requisits esportius següents: Pel que fa al requisit acadèmic, el beneficiari/ària ha d'estar matriculat/ada en centres propis de la Universitat de València en titulacions oficials de grau, màster i doctorat, durant el curs 2023-2024 i haver aprovat, almenys, 6 crèdits en el curs 2022/23, en el cas d'estudis de grau i màster, si ja era estudiant de la Universitat de València.  Quanties i criteris   Es concedirà una ajuda de 1.200€ a les 20 persones sol·licitants que hagen obtingut la puntuació més alta, mitjançant transferència bancària.  Una ajuda de 350 € a les 280 persones sol·licitants, excepte les incloses en el punt anterior, que hagen obtingut la major puntuació, mitjançant transferència bancària.  Una ajuda acadèmica esportiva, amb caràcter gratuït, per a totes les persones sol·licitants admeses en la convocatòria, que consistirà en l'assignació d'un tutor o tutora del centre d'estudis al qual pertany l'alumne o alumna, per a compatibilitzar l'activitat acadèmica amb l'esportiva, així com l'obtenció de 1,5 crèdits ECTS, accés a les instal·lacions esportives de la UVEG i mitjans que el Servei d'Esports posa a la seva disposició per a desenvolupar els seus entrenaments, i ús dels serveis del Gabinet de Suport a l'Esportista (GSE) del Servei d'Esports (servei mèdic, servei de fisioteràpia, servei d'infermeria, servei de psicologia, servei d'entrenament esportiu i servei de nutrició).  Terminis   Les persones interessades han de presentar la sol·licitud mitjançant la Seu Electrònica de la Universitat de València, i el termini s'iniciarà el dia 6 de setembre de 2023 i finalitzarà el dia 2 d'octubre de 2023. Aquest termini es prorrogarà fins al 31 d'octubre de 2023 exclusivament en el cas d'esportistes per als qui la data de finalització del termini de pagament de la matrícula siga posterior al 30 de setembre de 2023.
Més de 500 futbolistes, en representació de 28 universitats de 16 països, es van donar cita en aquest campionat de l'Associació Europea d'Esports Universitaris (EUSA). Cada competició esportiva se celebra en una ciutat europea diferent i és organitzada per una de les universitats que integren la EUSA. En el cas del futbol, la Universitat de Tirana (Albània) va ser l'encarregada d'organitzar el campionat de 2023, en el qual es van viure emocionants partits, una autèntica exhibició per part de les i els millors atletes universitaris d'Europa. L'equip femení de la UV va començar el campionat en el grup C, en el qual va aconseguir guanyar els partits suficients per a classificar-se a quarts de final. En la fase de quarts, les futbolistes de la UV van guanyar 3-0 a la Universitat de Barcelona, una victòria que les va catapultar a semifinals on es van veure les cares amb el conjunt femení de la Universitat de Lió (França). L'equip de la UV es va deixar la pell en el camp i va superar a les franceses per 4 gols a 0. Per fi en la final, les valencianes es van enfrontar a l'equip de la Universitat de Brodeaux (França), però en aquesta ocasió no van aconseguir imposar-se i van finalitzar el campionat amb una meritòria plata. “Les 14 xiques convocades per a viatjar a Albània van fer un treball increïble”, destaca l'entrenador de l'equip, Javier Gómez, que al costat del segon entrenador, José Miguel López, el fisioterapeuta, Luis Vicente Valero, i el cap tècnic de la delegació, Joan Gandia, van acompanyar a les jugadores en l'experiència europea. “Estem molt contents i orgullosos de les jugadores, no sols pel seu treball en el camp sinó també fora d'ell, per la responsabilitat que han demostrat, han deixat el nom de la Universitat molt alt”, assegura el seleccionador. “Estem molt satisfets amb el resultat obtingut, no vam poder guanyar la final perquè ens vam enfrontar a una selecció que portava molts anys junta i tenien jugadores de primera divisió, però les nostres xiques els van plantar cara i van aconseguir ficar-los la por en el cos”, explica Javier Gómez. Però més enllà de l'excel·lent resultat, l’equip s'emporta una gran experiència, “competir a nivell europeu és increïble, les jugadores estan agraïdes i nosaltres també perquè ha sigut una experiència inoblidable”, conclou l'entrenador de les subcampiones universitàries d'Europa.
Aquest festival, organitzat per UVesports, té com a objectiu mostrar les coreografies apreses al llarg del curs en les disciplines oferides des de l'Àrea d'Activitats del Servei d'Educació Física i Esports. L'espectacle va reunir sobre l'escenari a 70 alumnes de l'activitat, per a interpretar més d'una desena d'actuacions. La directora del Servei d’Esports, Ana Mª Gómez, que va gaudir de l'espectacle com la resta del públic, va enaltir aquest tradicional festival: “no tot són competicions, el Servei d’Esports també organitza aquest tipus d'activitats que reconeixen i posen en valor l'esforç i dedicació de l'alumnat de les nostres activitats, que es passa tot el curs treballant i ara es mereix aquesta posada en escena en la qual gaudim tots, tant ballarins com assistents.
Dilluns passat 12 de juny, la Universitat de València va rebre a l'expedició d'esportistes que competiran aquest estiu a nivell europeu en 10 disciplines diferents, així com als entrenadors i entrenadores de les seleccions de la UV. Van presidir la recepció la rectora de la Universitat de València, Mª Vicenta Mestre; el gerent de la UV, Juan Vicente Climent; la directora del Servei d’Esports de la Universitat de València, Ana Mª Gómez; i el cap de Servei del Servei d’Esports, Fernando Sánchez. La rectora de la UV va subratllar el mèrit extraordinari que té compaginar l'excel·lència en l'esport amb el rendiment acadèmic. “Quan la resta de companys i companyes ja ha acabat el curs, comença la competició més important de l'any. Té molt de valor l'esforç i la capacitat que demostreu”, va reconéixer la rectora. “Sou un orgull per a la Universitat de València i per a tota la comunitat universitària”, va afegir la directora de UVesports, Ana Mª Gómez. “Heu demostrat que l'esport és una part essencial de la formació integral de les persones, i que contribueix a desenvolupar valors com l'esforç, la disciplina, el respecte i la solidaritat”, va assegurar. Durant la recepció es va agrair la dedicació, compromís i passió per l'esport al conjunt d'esportistes de la UV i se'ls va felicitar pels èxits collits en els Campionats d'Espanya Universitaris (CEU) que van finalitzar a principis de juny, en els quals han aconseguit un total de 55 medalles: 15 ors, 20 plates i 20 bronzes. “Gràcies al vostre esforç la UV és la primera universitat pública espanyola en competicions esportives universitàries” va reivindicar Mª Vicenta Mestre. “El treball ja està fet i a partir d'ara es tracta de fer-lo tan bé com siga possible, de competir de manera que quedeu satisfets i satisfetes amb el vostre rendiment i, sobretot, que gaudiu del moment, us heu guanyat el privilegi de participar en aquests campionats, de viure un esdeveniment que moltes i molts voldríem viure”, els va aconsellar la rectora.
El talent, l'esforç i la dedicació de l'equip d'esportistes de la Universitat de València s'ha vist recompensat en el medaller dels Campionats d'Espanya Universitaris (CEU) de 2023, que van finalitzar el passat 3 de juny amb la competició de triatló. La UV ha guanyat un total de 55 medalles, de les quals 15 són ors -en atletisme, camp a través, esgrima, futbol femení, hípica, judo, natació i taekwondo-, 20 plates -en básquet femení, esgrima, halterofília, judo, natació, rugbi 7 femení, tennis, vela, voleibol femení, voleibol masculí, voleibol platja femení-, i 20 bronzes -en atletisme, bàdminton, escacs, esgrima, judo, karate, natació, rugbi 7 masculí, taekwondo, triatló, tennis i tir amb arc-. • Totes les notícies dels CEU 2023
La Universitat de Salamanca va organitzar el Campionat d'Espanya Universitari de Triatló- 2023, els dies 2 i 3 de juny a Zamora. En la categoria femenina, Alejandra Seguí Soria va acabar en tercera posició, per darrere de Raquel Alzaga de la Politècnica de Madrid i de Paula Sánchez de la UNED. El gran treball de la selecció de la Universitat de València els va situar en el tercer lloc en la classificació general per equips. L'equip de la UV va estar integrat per Vicent Cabeza Felip (Grau de Ciències de l'Activitat Física), Oscar Espinosa Cebrián (Grau d'Enginyeria Electrònica Industrial), Joan Salvador Badenes (Grau de Mestre/a en Educació Primària), Mar Segarra Guillen (Grau de Psicologia), Arnau Rosaleny Aznar (Grau de Ciències de l'Activitat Física) i Alejandra Seguí Soria (Medicina).
El poliesportiu Miguel d'Unamuno de la Universitat de Salamanca va acollir la setmana passada el màxim torneig universitari de judo a nivell nacional. La selecció de la UV va fer una gran actuació i el treball de tots els membres de l'equip els va portar a obtindre la plata per equips, un merescut segon lloc en la classificació d'universitats en la què la Universitat de València només va ser superada per la Complutense de Madrid, el tercer escaló del podi va ser per a la Universitat d'Alacant. En la classificació individual, Aitor Goicoetxea va aconseguir l'or en la categoria de 73 kg. Gorka Sánchez també es va fer amb el primer lloc en 66 kg. Hugo Barcia va ser bronze en 90kg. Marina Castello va pujar al tercer escaló del podi en 57 kg. Laura Torregrosa va obtindre un 5é lloc en categoria de 48kg. Gabriela Laliga va quedar 7a en la classificació en 70kg. I Lucia Mompo, que va competir en 52 kg, va perdre un combat i no va entrar en la repesca. La Universitat de València també va participar la setmana passada en els CEU d'orientació i pàdel, ambdós organitzats per la Universitat de Valladolid. Encara que els equips de la UV no van aconseguir fer podi, els i les esportistes de la UV van fer un gran campionat.
El pavelló universitari de la Universitat de València va acollir, el dijous 11 de maig en el Pavelló Poliesportiu de la UV, aquesta cerimònia que té com a objectiu reconéixer als més de 400 esportistes que, al llarg de la passada temporada, van aconseguir fer podi en les competicions internes. Els trofeus i medalles van ser entregats per la directora del Servei d'Esports de la Universitat de València, Ana Mª Gómez, amb la col·laboració dels tècnics responsables de les diferents competicions. Ana Mª Gómez va felicitar les i els medallistes i va reconéixer el seu èxit com a esportistes universitaris, la directora els va animar a continuar compaginant l'esport de competició amb els estudis universitaris i va lloar el seu compromís, esforç i capacitat de superació. Els premis del Campionat Intern en esports col·lectius, van correspondre als tres primers classificats en futbol 7 masculí, bàsquet (masculí i mixt), bàsquet 3x3, voleibol mixt i futbol sala masculí. Pel que fa al Trofeu Rectora es va fer lliurament de trofeus als tres primers classificats dels esports de futbol 7 masculí, futbol sala (masculí i femení), bàsquet (masculí i mixt) i voleibol mixt. En esports individuals, la temporada va tancar amb un total de 75 medallistes repartides entre els esports d'escalada, pilota valenciana, orientació, kendo, tir amb arc, tennis i pàdel.
Un centenar d'alumnes de les activitats oferides per UVesports van mostrar tot allò aprés durant el curs acadèmic 2022/2023 en aquesta multitudinària exhibició d'accés gratuït per al públic. Els ballarins i ballarines, que duen rebent classes des que es van iniciar les activitats d’UVesports a setembre, van preparar les seues actuacions a consciència sota les indicacions del professorat i van delectar al públic assistent al festival. El festival de danses, organitzat per la coordinadora d'activitats de UVesports, Amparo Llópez, i el seu equip tècnic, ha arribat enguany a la seua 9a edició. Aquesta tradicional jornada lúdic-festiva va servir per a promocionar la dansa i gaudir de balls clàssics i contemporanis, així com de noves fusions com el balletfiness. En aquesta ocasió, van ser deu les disciplines artístiques que s'exhibiren sobre l'escenari: funki, salsa, bachata, tribal fusió, hip hop, dansa clàssica, dansa contemporània, bollywood, balletfitness i dansa jazz.
Els interessats i interessades en aquesta guia trobaran una taula informativa el dijous 11 de maig en el Pavelló Poliesportiu de la UV, durant a l'acte de lliurament de trofeus dels campionats interns d’UVesports, que començarà a les 19:00 hores. La guia, de descàrrega oberta i gratuïta, sorgeix fruit de la col·laboració entre la Generalitat Valenciana, la iniciativa diversitats del Vicerectorat d'Igualtat, Diversitat i Polítiques Inclusives, i el Servei d'Esports de la Universitat de València. Aquest document pretén orientar i promoure la igualtat en la participació de les activitats físiques i esportives desenvolupades a la Universitat de València, per a tota mena de col·lectius i persones, amb una especial atenció en les poblacions vulnerades. La Guia va ser elaborada pel grup d'investigació Activitat Física, Educació i Societat, dirigit per Jose Devis Devis. Tant si eres professional de l'activitat física i l'esport, com si eres esportista o vols iniciar-te en la pràctica esportiva, ja pots fer-te amb la teua guia de manera totalment gratuïta.
60 estudiants de 12 universitats espanyoles van participar en les regates del CEU de vela que va tindre lloc en la badia de Calp entre els dies 25 i 28 d'abril. Es tracta del torneig de vela entre universitats més important d'Espanya que, en aquesta edició, ha sigut organitzat per la Universitat de València i el Comité Espanyol d'Esport Universitari, en col·laboració amb el Real Club Nàutic de Calp. “Com a amfitrions tanquem aquest campionat amb molt bon sabor de boca”, explica la directora d’UVesports, Ana Mª Gómez, “la gran feina que va fer l'equip de vela, amb eixa plata que ens fa gust de glòria, sumat a l'esforç de l'equip tècnic del Servei d'Esports de la UV, que es va deixar la pell organitzant la competició perquè els i les esportistes i els cossos tècnics de les universitats tingueren una grata experiència, tot això ha fet que aquest campionat nacional d'universitats siga tot un èxit”, apunta la directora d’UVesports. La tripulació de l'embarcació de la UV, dirigida pel seleccionador Juan Calvo, va estar composta pels estudiants de la UV Álvaro Céspedes González (Medicina), Ella Hemeryck (ADE), Justo Martínez Terrasa (Odontologia), Alejandra Sabeño Daurel (Dret i Criminologia) i Ignacio Toronjo Lobo (Odontologia). “L'equip de la UV va estar brillant, molt cohesionat, en l'aigua ens deien que érem els millors en les maniobres, en els canvis de vela, que és on es nota la cohesió del grup”, assegura Juan Calvo. “En un vaixell de regates la comunicació entre tots els tripulants és importantíssima, no s'actua de manera individual sinó com un conjunt, cadascun té el seu lloc però tots han d'adaptar-se i saber qui ha d'ajudar a qui, perquè pujar una vela 2 segons abans et pot suposar avançar 10-15 metres i això és decisiu en una competició” afig el seleccionador. Les bones condicions meteorològiques i les característiques de la badia de Calp van permetre que se celebrara una gran competició en la qual es van poder disputar les 24 mànegues previstes. Les proves van consistir en regates de flota, en les quals tots van competir al mateix temps amb embarcacions de la classe Tom 28, de 8,5m d'eslora. La competició va estar molt renyida i no es va resoldre fins a l'última mànega a la qual van arribar quatre vaixells amb possibilitats de medalla. Finalment, el vaixell de la Universitat de Múrcia es va fer amb el campionat, el segon lloc va ser per a la Universitat de València i el tercer per a la Universitat Pompeu Fabra.
El conjunt femení de futbol de la UV es va proclamar campió d'Espanya Universitari en un certamen que es va celebrar del 24 al 27 d'abril a Saragossa. Les xiques de la UV van començar el campionat de la millor manera possible, amb un 6-0 contra la Universitat de País Basc en la fase de grups. El següent partit el van jugar contra la Universitat Catòlica de València, a la qual van superar amb el marcador 8-0. I en la final, l'equip de la UV va fer un gran partit contra les xiques de la Universitat Politècnica de Madrid, a les quals es va imposar per 5 gols a 1, emportant-se a casa un merescut or nacional. En voleibol la Universitat de València va ser subcampiona d'Espanya tant en la competició femenina com en la masculina. El campionat es va disputar a Valladolid del 24 al 27 d'abril. Els xics de la UV van arribar a les semifinals com a primers de grup, en quedar per davant de les universitats Rovira i Virgili, Sevilla i Valladolid. En la semifinal, els nostres van guanyar a la Universitat d'Almeria 3-1, però en la final no van poder véncer a la Universitat Catòlica Sant Antoni de Múrcia (UCAM), per la qual cosa van finalitzar el CEU amb una meritòria plata. Les xiques de voleibol de la UV també es van classificar primeres de grup, per davant de l'Autònoma de Barcelona i les universitats de Castella-la Manxa i Valladolid. Van superar la semifinal per punts després d'obtindre un empat a 0 contra la Universitat de Granada. I en la final van caure enfront de la UCAM, per la qual cosa van acabar subcampiones d'Espanya universitàries. En rugbi, plata per a les xiques i bronze per als xics. El CEU va tindre lloc en les instal·lacions esportives “Font de la Mora” de Valladolid. El quadre femení de rugbi de la UV va superar la fase de grup i va arribar a l'últim dia de partits amb la motivació pels núvols. Van guanyar a la Universitat de Saragossa 0-5, després es van jugar la classificació per a la final contra la Universitat de País Basc i les van superar 12-10. Les nostres xiques van disputar la final contra la Universitat de Barcelona i van acabar subcampiones d'Espanya. Els xics de rugbi de la UV van començar el campionat arrasant, el primer dia van guanyar els dos partits contra les universitats de Màlaga i la UCAM de Múrcia amb resultats de 19-0 i 26-0, respectivament. Van començar l’últim dia guanyant a la Universitat de Vic 24-0, però en perdre el segon partit contra la Universitat Camilo José Cela ja no van poder jugar la final. Es van disputar el 3er o 4t lloc contra la Universitat de Valladolid i van guanyar el partit 31-0 emportant-se el bronze nacional. En bàsquet, la selecció femenina de la UV es va proclamar subcampiona d'Espanya Universitària. Les xiques van arribar a la semifinal després de classificar-se primeres de grup en una gran primera fase en la qual van aconseguir 3 victòries en 3 partits contra la Complutense (55-24), Castella-la Manxa (52-26) i País Basc (38-29). Van véncer en semifinals a la Universitat Politècnica de Madrid per 43-29. I va arribar la final, les xiques de la UV van fer un gran partit contra la UCAM de Múrcia, es van deixar la pell però el marcador va acabar 86-80 a favor de les murcianes i les nostres es van emportar una meritòria plata. El campionat de natació es va celebrar a Valladolid del 30 d'abril a l'1 de maig. L'equip de la UV va obtindre el bronze en la classificació general per equips i la plata amb l'equip femení. En individuals Paula González va guanyar dues plates en 200m Esquena i en 200m Estils i un bronze en 200m Papallona. Mikel Bonal va ser or en 200m Braça, plata en 200m Estils i bronze en 100m Braça. Carolina Pradas va guanyar una plata en 100m Estils. Finalment, l'equip de nadadors i nadadores de la UV va guanyar un altre or en l'esdeveniment mixt 4x50 Esquena i un bronze en la modalitat mixta 8x50m Lliure. El CEU de tir amb arc es va celebrar a Valladolid del 30 d'abril a l'1 de maig. La UV va guanyar el bronze per equips amb les tiradores María Arranz i Elena Larrea i el tirador Rubén Prado. L'equip de la UV no va aconseguir classificar-se per a la final en perdre davant la Universitat de Valladolid, però es va fer amb el bronze després de superar a la Universitat de Huelva. En individual, en la modalitat Recurvo, Elena Larrea es va fer amb el bronze. Finalment, la Universitat de València va aconseguir un bronze en el torneig de bàdminton que va tindre lloc a Valladolid del 29 d'abril a l'1 de maig. En la modalitat de dobles mixtos, l'equip format per Lorenzo Adell i Llucia Vázquez va acabar el Campionat d'Espanya Universitari en tercera posició.
Un total de 440 participants es van donar cita en la sisena edició del Iaios training festival 2023, organitzat per la Unitat d’Investigació i Rendiment Físic i Esportiu de la UV (UIRFIDE), en col·laboració amb UVesports, el Departament d'Educació Física i Esportiva i la Facultat de Ciències de l'Activitat Física i l'Esport. “Enguany han participat 440 persones, de tots els pobles i de la ciutat de València, que venen a mesclar-se amb la gent jove, socialitzar, fer activitat física… hem hagut d'incrementar els tallers i distribuir a la gran quantitat d'inscrits en funció de les seues preferències i capacitats motrius”, explica Cristina Blasco, directora de UIRFIDE. El públic assistent ha pogut gaudir de classes de merenga, taitxí, ioga, estiraments per a persones amb mobilitat reduïda, entrenament funcional… i, al tancament del festival, arriba el moment del line dancing, una de les activitats més dinàmiques i que més agrada als majors, quan tots els participants s'ajunten en la pista central per a realitzar aquest ball en línia. En definitiva, aquest festival pretén ser un antídot contra el sedentarisme, una festa inclusiva i intergeneracional perquè l'alumnat aprenga a treballar amb els majors i ells practiquen activitat fisicoesportiva en grup, socialitzen i es divertisquen. En el marc de la promoció de l’envelliment actiu i l’activitat física, la Facultat de Ciències de l'Activitat Física i l'Esport (FCAFE) acull també aquest dimecres 4 de maig la 2a edició d’unes jornades nacionals que tenen com a objectiu el desenvolupament de programes d’exercici físic que contribuïsquen a una millora de la salut de la població i funcionen com a mètode de prevenció de malalties. La cita, que té lloc en el Saló de Graus de la FCAFE, compta amb importants professionals com Jose Ignacio Melendro (Consell Superior d'Esports), el catedràtic Francisco Javier López Román (UCAM de Múrcia), la professora de la UV Sacramento Pinazo (presidenta de la Societat Valenciana de Geriatria i Gerontologia, SVGG), el professor Jorn Wulff Helge (Copenague University. President European College of Sports Sciences), Maria Ángeles Medina (presidenta de Societat Valenciana de Medicina Familiar i Comunitària, SOVAMFIC) i Jose Luis Herreros Saiz (president del COLEFCV).
El campionat d'atletisme es va celebrar del 21 al 23 d'abril a Lleó, on la UV va aconseguir 5 ors i dos bronzes. Maria González va ser campiona d'Espanya en triple salt. Carmen Marco també va pujar a allò més alt del podi en 200 metres llisos. Pablo Drees va obtindre l'or en 400 metres barres. Andrea Rodríguez va ser campiona d'Espanya en 800 metres llisos. I Elena Guiu va guanyar un altre or en 100 metres llisos. Els bronzes van ser per a Diego Rosalén, en perxa; i Enrique Herreros, en 1500 metres llisos. El CEU d'halterofília va tindre lloc a Salamanca, en el pavelló Unamuno, del 21 al 22 d'abril. L'halteròfila de la UV Cristina Flor Besó va guanyar la plata en categoria -55kg i va obtindre el rècord d'Espanya en Dos Temps amb 89kg i la 4a millor marca del campionat. També van participar en el torneig d'halterofília Natalia Galindo (cat.-55) i Gemma Atiénzar (cat.-71), sota les ordres de l'entrenador Pablo Gallach. A Valladolid es va celebrar el CEU de tennis del 17 al 20 d'abril. L'equip de la UV va aconseguir 3 plates, un bronze i una plata per equips. Les plates van ser per a Gema Lairon, en categoria individual femenina; Mar Ribera i Mireia Moret, en dobles femení; i Mar Ribera i Ricardo Soriano, en dobles mixt. Pablo Montañés es va fer amb el bronze en la categoria individual masculí. També van participar en el torneig Ricardo Soriano i Gonzalo Sánchez, que van obtindre un cinqué lloc en dobles masculí. El treball de tot l'equip va fer que la UV quedara en segona posició en la classificació general d'universitats, l'or va ser per a la UCAM de Múrcia i el bronze de la Universitat de Sevilla. El campionat d'Espanya d'hípica va tindre lloc a Segòvia del 21 al 23 d'abril. Roser Serrano va obtindre el bronze en domatge clàssic amb el seu cavall “Babalu de Adama De Susa”; i Sara Mayes va ser 6a en salt d'obstacles amb “PDC Forever FE”. Per equips es va imposar la Universitat de València, obtenint per tant l'or, la medalla de plata va ser per a la Universitat Carles III de Madrid, i en el tercer escaló del podi es va situar l'equip de la Universitat Cardenal Herrera-CEU. L'equip masculí de futbol sala de la UV també va participar en el CEU, celebrat a Valladolid del 17 al 20 d'abril. El conjunt de la UV va arrancar el torneig amb un empat 1-1 enfront de la Universitat de Granada, després va guanyar 9-0 a la Universitat de Deusto, i en el tercer partit va tornar a guanyar 3-2 a la Universitat d'Extremadura. Amb dues victòries i un empat l'equip de la UV es va quedar fora de les semifinals pel gol averege general. En escacs i en escalada els representants de la UV tampoc van tindre la seua millor competició. L'escalada esportiva de bloc es va disputar a Lleó el 20 i 21 d'abril. En escacs l'equip de la UV va competir a Salamanca del 20 al 22 d'abril, van quedar setens per equips i el millor resultat individual va ser per a José Manuel Nieves, que va acabar dècim.
L'esdeveniment començarà el dimarts 25 d'abril amb la recepció d'esportistes, també s'entregaran les acreditacions i començaran els entrenaments preparatoris. La competició arrancarà l'endemà, es desenvoluparà al llarg dels dies 26, 27 i 28 d'abril i el divendres se celebraran les finals i s'entregaran els trofeus. Les proves consistiran en regates de flota, en les quals tots competiran al mateix temps amb embarcacions de la classe Tom 28, de 8,5m d'eslora. L'equip de vela de la UV, dirigit per Juan Calvo, lluitarà per a aconseguir un bon lloc en la classificació general. A bord de l'embarcació de la UV, els 5 esportistes —3 dones i 2 homes— seran: Álvaro Céspedes González, Ella Hemeryck, Justo Martínez Terrasa, Alejandra Sabeño Daurel I Ignacio Toronjo Lobo. La Universitat de València organitza aquest campionat per 4a vegada, la 1a va ser al 2005 i es va tractar d'una ocasió molt especial en ser la 1a competició universitària de vela que se celebrava. “Des del comité organitzador ens hem esforçat al màxim per a assegurar que la competició es desenvolupe sense contratemps i per a garantir una experiència immillorable de l'estudiantat esportista i dels equips tècnics, entrenadors i entrenadores, i tot el personal que acompanya als i les esportistes de les 12 universitats que participen”, ha explicat la directora del Servei d’Esports de la Universitat de València, Ana Mª Gómez. Les bones condicions meteorològiques que es preveuen i les condicions que ofereix la badia de Calp prometen una gran competició. “La UV ha aconseguit una plata i un bronze en Campionats d'Espanya de Vela, enguany no som clars favorits però sí que tenim possibilitats”, explica la directora d’UVesports, “per descomptat, li desitgem a l'equip de vela de la UV la millor de les sorts i esperem que tots i totes les esportistes tinguen una gran experiència en aquest campionat que organitzem en la UV”, conclou Ana Mª Gómez.
El passat dimecres 19 d'abril l'entrenador de l'equip de voleibol de la Universitat de València, Juanjo Susín, va rebre el premi al millor entrenador per tots els resultats obtinguts al llarg de 2022. Es tracta d'una categoria amb la qual l'Ajuntament de València vol reconéixer un dels pilars essencials de la preparació d'esportistes d'alt rendiment i part fonamental del seu èxit. “És la primera vegada que l'Ajuntament de València dona un premi al mèrit esportiu a un entrenador, això en si mateix ja és un triomf perquè em sembla fonamental que valoren la labor dels entrenadors. I si afegim que he tingut la sort que aquest primer guardó siga per a mi, doncs no puc estar més content” reconeix Juanjo Susín, “òbviament no fem el treball pels premis però a tots ens senta bé que reconeguen els nostres mèrits, és un autèntic orgull”, afig l'entrenador. Sota les ordres de Juanjo Susín tot han sigut èxits per als equips de voleibol de la Universitat de València. Entrena a l'equip masculí de la UV des de 2010, i al femení des del 2014. Amb els xics la UV porta 9 anys consecutius competint en el Campionat d'Espanya Universitari (CEU), des del 2014 han guanyat tots els anys el Campionat Autonòmic d'Esport Universitari (CADU) i han anat 3 vegades a campionats d'Europa. Amb les xiques, Susín ha aconseguit anar al CEU de manera ininterrompuda des del 2016, han sigut campiones autonòmiques tots els anys i acumulen dues participacions en competicions europees universitàries. Aquest any 2023 també ha començat amb victòries per als conjunts de voleibol de la UV, el triomf més recent va ser el mes de març passat quan ambdos equips van guanyar el CADU erigint-se campions autonòmics de 2023. “La pròxima setmana viatgem a Valladolid per a disputar el Campionat d'Espanya Universitari (CEU) de voleibol”, explica Juanjo, que sent la Universitat de València com la seua casa: “és un lloc on em sent molt abrigallat, han confiat sempre en el meu treball i, per al mi, representar a la UV és una alegria i una responsabilitat però, sobretot, és un honor jugar en nom de la UV, amb els seus principis, els seus valors i amb el suport que dona a l'esport universitari”, assegura l'entrenador. La medalla al mèrit esportiu de la ciutat de València no sols se li ha concedit pels resultats esportius que acumula en la UV, a ells hem de sumar els èxits que ha aconseguit en el Club Voleibol València, on entrena al quadre femení que està en Super Lliga 2, la segona divisió espanyola. Juanjo Susín també és seleccionador d'Espanya i segon entrenador de la selecció absoluta d'Espanya femenina.
El passat 15 d'abril es va celebrar el Campionat d'Espanya Universitari (CEU) de karate de 2023. La cita, organitzada per la Universitat de Saragossa, es va desenvolupar en el Pavelló Poliesportiu Universitari ‘Rio Isuela’, situat a Osca. La karateka de la Universitat de València Insaf Bentama-Serroukh, va competir en la modalitat de kumite (-50 kg) i va obtenir el bronze. El mateix metall es va emportar l'estudiant de la UV Sergio Renovell, que va aconseguir la tercera posició en la categoria de +84 kg de kumite. També van lluitar en kumite i van aconseguir una bona posició les estudiants de la UV Marta Ten, que va ser 5a en -61 kg; i María Hidalgo, que va quedar en 5é lloc en la categoria de -68 kg. El balanç total del campionat va donar el bronze a la Universitat de València i, per tant, el seu tercer metall en el torneig amb la tercera posició en la classificació general per equips.
Deixant ja completament enrere els problemes i dificultats que va suposar el COVID-19 per a l’esport universitari, l’actual curs 2022-2023 ja s’ha desenvolupat amb total normalitat, de forma molt satisfactòria per a la Pilota Valenciana. Al llarg del present curs s’han dut a terme diverses competicions internes amb èxit i bons nivells de participació, destacant les modalitats de frontball, l’individual de frontó al 4 i ½ i  l’individual de frontó al 4 i ½ amb pilota “goxua”, algunes de les quals eren classificatòries per al Campionat Autonòmic d’Esport Universitari (CAEU) i per al Torneig Internacional de Pilota Basca Zabalki. La selecció de pilota segueix aconseguint bons resultats. Un clar exemple va ser el 3er lloc aconseguit en la classificació general del CAEU, competició celebrada el passat 23 de març en la localitat d’Agost, on l’equip de la UV va destacar en la modalitat de raspall femení amb un 1er lloc i amb un 2n lloc en raspall masculí, en una final molt disputada contra la Universitat Catòlica de València (UCV). Així mateix, la nostra selecció va aconseguir un 4rt lloc al Torneig Internacional de Pilota Basca, disputat el passat 2 de març en la localitat francesa de Pau. Per continuar amb aquesta tendència positiva i seguir promovent la Pilota Valenciana entre l’estudiantat universitari, es continuaran organitzant competicions internes on qualsevol alumne/a de la UV podrà participar, a banda de l’habitual pràctica lliure al frontó de Blasco Ibáñez. A l’actual curs queden per disputar-se el torneig de Màdel i el torneig de frontó a mà per parelles. D’igual forma que al curs anterior, es disputarà el Torneig de Màdel Universitari, que enguany celebra la seua tercera edició. Tindrà lloc a les pistes de Pàdel del Campus d’Esports de la Universitat Politècnica de València (UPV) el pròxim dijous 20 d’abril entre les 17:00 i les 20:00 horas. Aquest torneig està obert a tota la comunitat universitària, poden participar-hi tant alumnes de la UV com de la UPV. La inscripció és gratuïta i senzilla, els i les interessades poden enviar un correu electrònic al coordinador de Pilota Valenciana a la UV, Alex Alandes, abans del dimarts 18 d’abril. Els equips que formaran les parelles podran ser masculins, femenins o mixtes. Segons la demanda percebuda en les inscripcions es faran eliminatòries o grups reduïts en la primera fase, i eliminatòries en les següents fases. Només hi haurà una única categoria. S’hi jugarà amb la pilota oficial de Màdel, pel que no serà necessari protegir-se la mà amb cap tipus de material.
El Dia Mundial de l'Activitat Física se celebra anualment el 6 d'abril. Enguany, a causa de la festivitat del Dijous Sant a la Universitat de València, els campus de Tarongers, Blasco Ibáñez i Burjassot van avançar la celebració al dimarts 4 d'abril amb activitats obertes a tota la societat. La UV se suma anualment a la celebració d'aquest Dia dins del marc d’Uniesport, que lideren les universitats de la Comunitat Valenciana amb la Fundació Trinidad Alfonso. “Durant la jornada, les activitats han estat obertes a tota la societat amb la intenció de conscienciar a totes i tots de la importància de practicar activitats esportives per a millorar la salut i adquirir bons hàbits de vida”, ha assegurat la directora d’UVesports Ana Mª Gómez. UVesports va planificar un programa d'activitats molt variat, algunes conegudes per tota la població com a voleibol, bàsquet o ioga, i altres més noves i encara desconegudes per a la majoria com són cal·listènia, chikung o cubbá. “L'objectiu últim d'aquesta iniciativa és donar a conéixer a tota la comunitat universitària les activitats esportives que ofereix UVesports i, a més, aconseguir que la gent es moga, que practique exercici”, assenyala Ana Mª Gómez. “El programa d'activitats confeccionat en els tres campus va complir el seu objectiu perquè va tindre un gran èxit de participació, tant d'estudiantat com de PAS i PDI”, ha afegit la directora de UVesports.
L'últim cap de setmana de març va tindre lloc a Burgos el Campionat d'Espanya Universitari (CEU) de taekwondo, organitzat per la Universitat Isabel I. L'equip de taekwondo de la UV, sota les ordres de la seua entrenadora Estefanía Almela va fer un gran treball en la modalitat de combat. Vanesa Shestopalka, en la categoria de 67 kg, va guanyar l’or després de  superar en els combats a Janire Gutiérrez (Universitat de Deusto), Sonia Roldán (Universitat de Lleó) i Marta González (Universitat Rei Joan Carles). Neus Domènech (+ 73 kg) va obtindre una 3a posició, empatada amb Soraya Martín de la Universitat del País Basc. Es va fer amb la victòria en el 1r combat contra Irene Camado (Universitat de Granada), però va caure davant Desireé Rivadulla (O. Vigo) que va acabar guanyant l'or. En la categoria de 53 quilos, la més concorreguda de la competició, en la qual van participar 16 lluitadores, la representant de la UV Paula Temina va aconseguir un meritori 3er lloc, empatada a punts amb la representant de la UCAM de Múrcia, Beatriz Núñez. Paula va superar a Eva Muñoz (Universitat de Jaén) però no va poder amb la campiona del torneig Alma Pérez (U. Autònoma de Barcelona).
El Campionat Autonòmic d'Esport Universitari (CAEU) de vólei platja, organitzat per la Universitat d'Alacant, es va celebrar el dijous 30 de març a la platja de Sant Joan d'Alacant. La parella femenina formada per Henar Martinez i Nikola Einberga es va fer amb l'or. El mateix metall va aconseguir el tàndem mixt format per Raquel Astelarre i Enrique Moliner. El seu treball, juntament amb el de la resta de l'equip, va portar a la Universitat de València a pujar a l’escaló més alt del podi en la classificació d'Universitats. L'equip de rem de la UV va quedar en segona posició en la classificació general d'universitats. En categoria femenina les xiques es van fer amb la plata, i en la masculina els xics de la UV també van aconseguir la plata. El campionat es va celebrar el dijous 30 de març en el Club Nàutic de València, organitzat per la Universitat Politècnica de València (UPV). El 29 de març es van disputar les competicions d'esquaix i tir amb arc, ambdues en la UPV. En tir amb arc els tiradors i tiradores de la UV van aconseguir 3 ors (Luís Mielgo, Patricia Cester i Simón Martínez), 4 plates (Sara Raquel Micó, Juan Antonio De Rus i Clara Tarazón) i 2 bronzes (David Adelantado i Yolanda Lucha). En esquaix, els jugadors de la UV van aconseguir 2 bronzes en categoria masculina. El 24 de març va tindre lloc el CAEU d'atletisme en la pista Gaetà Huguet de Castelló. La Universitat de València va quedar en 2a posició en la classificació general d'Universitats. Els i les atletes de la UV van aconseguir un total de 33 medalles (16 ors, 7 plates i 10 bronzes). Finalment, el CAEU de pilota valenciana es va celebrar en el Poliesportiu municipal d'Agost, a Alacant, el 23 de març. L'equip de pilotaris de la UV va quedar en 2a posició per universitats. A nivell individual van aconseguir 4 ors, 3 plates i 3 bronzes.
Les huit universitats de la Comunitat Valenciana i la Fundació Trinidad Alfonso han renovat un any més el seu compromís per a promocionar l'esport universitari a través de la iniciativa Uniesport. La signatura dels convenis de col·laboració es va escenificar en les instal·lacions de la Universitat Politècnica de València i van estar presents els rectors de les set universitats de la Comunitat Valenciana. A les set universitats d'altres anys s'ha sumat en aquesta edició una més: la Universitat Europea de València. Mitjançant aquest acord, les nou entitats continuaran col·laborant per a impulsar projectes vinculats amb l'esport; contribuiran al desenvolupament de l'esport universitari en tots els seus àmbits; col·laboraran per a conscienciar a la societat i als esportistes sobre la importància de conciliar esport i estudis. L'objectiu final és el de fer més visible l'esport universitari i que els seus esportistes siguen els ambaixadors de la Comunitat Valenciana. Per això portaran la marca Comunitat de l’Esport en els equipaments durant els campionats d'Espanya i internacionals en els quals participen. En concret, ha subscrit aquest acord la rectora de la Universitat de València (UV), María Vicenta Mestre Escrivà, el rector de la Universitat Politècnica de València (UPV), José Esteban Capilla Romá, la Rectora de la Universitat d'Alacant (UA) Amparo Navarro Faure, la rectora de la Universitat Jaume I (UJI), Eva Alcón Soler, el rector de la UMH, Juan José Ruiz Martínez, el rector de la Universitat CEU Cardenal Herrera (CEU-UCH), Vicente Navarro Luján, el rector de la Universitat Catòlica de València Sant Vicent Màrtir (UCV), José Manuel Pagán Agulló, la rectora de la Universitat Europea de València, María Rosa Sanchidrián, el director de la Fundació Trinidad Alfonso, Juan Miguel Gómez. L'acord de col·laboració s'articula en diverses línies: en primer lloc, impulsar, ajudar i premiar a les i els joves universitaris que, alhora que es formen en estudis superiors, són capaços de mantindre un alt rendiment esportiu; en segon lloc, impulsar la marca Comunitat de l’Esport mitjançant ajudes per a l'adquisició dels equipaments esportius dels i les esportistes universitàries; i en tercer lloc, donar suport econòmicament als i les esportistes universitàries que participen en competicions internacionals. A més, com és habitual, la Fundació que presideix Juan Roig ajudarà econòmicament als i les esportistes del Projecte FER que cursen estudis de grau, màster o doctorat oficials. Com ja es fera també en les últimes edicions, les huit universitats de la Comunitat Valenciana s'han compromés també en aquesta edició a sumar-se a la celebració del “Dia de l’Esport”, que tindrà lloc el pròxim 4 d'abril. Així mateix, dins de les sinergies Fundació-CADU, continuarà desenvolupant-se un Pla de voluntariat per als esdeveniments on col·labore la Fundació a la Comunitat Valenciana. Premis Fundació Trinidad Alfonso D'altra banda, es tornaran a convocar els “VII Premis Fundació Trinidad Alfonso per a esportistes universitaris”; uns guardons específics per a esportistes amb brillants expedients acadèmics. Com en anys anteriors, es realitzarà una convocatòria anual d'un premi masculí i un altre femení en cadascuna de les 8 universitats per a aquells esportistes que compatibilitzen les seues carreres esportives amb els seus estudis universitaris. En total, es premiarà amb 1.000 euros a 16 estudiants i s'atorgarà una placa commemorativa a cadascun d'ells i elles. Així mateix, de manera paral·lela, es convocaran dos Premis Extraordinaris (millor alumne i alumna esportista), amb caràcter anual, per als millors expedients acadèmics que hagen finalitzat els seus estudis en una de les set universitats. El guardó consistirà en 2.000 euros i una placa commemorativa. La Fundació serà l'encarregada d'abonar l'import dels premis. Després de l'acte, es va procedir al lliurament de l'última edició dels Premis Fundació Trinidad Alfonso. Els i les guardonades amb el premi Fundació Trinidad Alfonso als millors estudiants esportistes de la Universitat de València van ser José Manuel Nieves Cabanes, de la modalitat d'Escacs, i Nikola Einberga, de la modalitat de Voleibol.
L'equip d'esquaix de la Universitat de València (UV) encara una setmana decisiva a nivell competitiu. El dilluns 27 tenen la 1a ronda dels play offs de la ‘Lliga interna Hivern Vera Squash’, una lliga que disputen la UV i la Universitat Politècnica de València (UPV) i que els serveix de calfament per al Campionat Autonòmic d'Esport Universitari (CAEU). “L'any passat vam aconseguir l'or en la categoria masculina i per equips quedàrem en segona posició, enguany ens sentim més preparats, hem entrenat més i estem decidits a millorar els resultats de l'anterior CAEU”, assegura el seleccionador de l'equip d'esquaix de la UV, Enrique Moreno. A més d'entrenador, Quique Moreno és un jugador més de l'equip, ja que en el CAEU d'esquaix, a diferència d'altres esports en els quals només pot participar alumnat, també pot competir PDI i PAS. La resta de la selecció d'esquaix, que representarà a la UV al CAEU, la conformen Luis Franco, Ernest Revert i Andrea Serge. El dimecres 29 de març els nostres jugadors i jugadores d'esquaix s'enfrontaren amb la resta d'universitats valencianes, on tindran l'oportunitat de demostrar tot el que han treballat al llarg de l'any. “Entrenem una vegada a la setmana durant dues hores, però completem els entrenaments i la preparació amb les partides de la lliga d'hivern UV-UPV, que va començar a l'octubre” conta Quique Moreno. “Una vegada finalitzada la primera fase classificatòria, passem als Play Offs. En els pròxims dies començarem els encreuaments de partides i intentarem arribar a la final que es disputarà els dies 8 i 10 maig”, explica el responsable d'esquaix de la UV. Molt accessible i fàcil de practicar, l'esquaix augmenta la força muscular i la resistència, a més de ser un excel·lent exercici cardiovascular. “És un esport dinàmic i molt divertit, consumeix molta energia i serveix com a vàlvula de fugida enfront de l'estrés” assegura Quique Moreno, “a més, l'ambient en l'equip és immillorable, ens hem fet amics i la dinàmica de companyonia és molt fluida”, afig. L'equip actual d'esquaix està format per 7 persones, 6 homes i 1 sola dona, “eixa desigualtat és inacceptable, per això m'agradaria fer una crida a totes les dones, i en general a tota la comunitat universitària, perquè s'animen a provar, és un esport divertidíssim i estic segur que els agradarà”, conclou el seleccionador. L'equip s'esquaix de la UV entrena els dimecres de 13 a 15 hores en les pistes de la UPV. Si t'agrada aquest esport o vols conéixer-lo, no dubtes a posar-te en contacte amb el coordinador d'esquaix de la UV, Quique Moreno, pots assistir als entrenaments i provar sense cap compromís, segur que no et penedeixes!
La Universitat de València (UV), la Universitat d'Alacant (UA), la Universitat Politècnica de València (UPV) i la Universitat Cardenal Herrera (CEU) van competir el passat 9 de març en el CAEU de vela que va tindre lloc en el Club Nàutic de Calp, l'organització del qual va recaure en la UV. “La competició es va desenvolupar sense incidents, amb unes condicions meteorològiques òptimes en les quals el protagonista va ser el vent rafegat de ponent, amb pujades i baixades de potència i amb molts canvis en la direcció del vent que ens va oferir una regata ràpida, tàctica i de gran valor esportiu”, ha explicat Carlos Navarro, responsable de l'organització del campionat al costat de Yolanda Belda, ambdós tècnics d’UVesports. Les proves van consistir en regates de flota, en les quals tots competeixen al mateix temps amb embarcacions de la classe Tom 28, de 8,5m d'eslora. Va haver-hi un total de 6 mànegues en les quals l'equip de vela de la UV, dirigit per Juan Calvo, va acabar en segon lloc en la classificació general, només superat per la UPV. A bord de l'embarcació de la UV, els 5 esportistes —3 dones i 2 homes—, van fer un gran esforç tàctic i van aconseguir superar en totes les proves a la UA i el CEU. El campionat de natació es va celebrar en el poliesportiu municipal Ricardo Ten de Benimaclet, organitzat per la Universitat CEU Cardenal Herrera, el passat 9 de març. Sota les ordres dels entrenadors Diego Encarnación i Paola Pastor, l'equip de 48 nadadors i nadadores de la UV va aconseguir la 1a posició en la classificació general d'universitats amb un total de 34 medalles (9 ors, 10 plates i 15 bronzes). A més, es van batre 9 rècords universitaris realitzats per Mikel Bonal (en 50, 100 i 200 Braça), Lola Caballero (50 Lliures), Nuria Payola (200 Lliures), Paula González (50 i 10 papallona i 200 estils) i Carolina Pradas (100 Estils). El CAEU de karate va tenir lloc al Palau d’Esports de la Universitat Miguel Hernández, a Elx, el passat dissabte 11 de març. La selecció de karate de la UV, dirigida per Arturo Olmedo, es va emportar la victòria en la classificació general d'universitats, gràcies a la gran feina de l'equip de 23 karatekes que es van deixar la pell en les modalitats de kumite i kata. En total es van aconseguir 8 ors –Marta Ten, Víctor Rubio, Sergio Renovell, Alba Quiles, María Hidalgo, Iván Ferrer i Insaf Bentama-Serroukh–, 8 plates –Sara Badia, Aldara García, Marcos Goda, Jorge Hueso, Araceli Montés, Blanca Ruiz, Paula Sanz i Albert Segarra– i 8 bronzes –Rubén Martínez, Caribe Lorenzo, Pedro Hernández, Marta Goda, Raúl Francés, Àfrica Fernández i Óscar Agustí.
Amb l'arribada del mes de març, la Universitat de València ha competit en el primer dels tornejos dels Campionat d'Espanya Universitari (CEU), el Camp a través, que va organitzar la Universitat de Valladolid a Sòria del 10 a l'11 de març. La prova es va realitzar en el circuit de Camp a través en la Muntanya Valonsadero de Sòria. Un total de huit estudiants participaran representant a la UV. El campionat va reunir els millors estudiants d'Espanya en la disciplina de Camp a través en el circuit de Sòria, que forma part del Cross Internacional de Sòria. La jornada es va veure endurida pel fred i vent que van regnar durant tota la carrera. La cursa femenina va ser la primera de les proves que es va disputar. Va ser un soliloqui de ‘les atletes taronges’ de la UV, atés que des del tret inicial Raquel Echevarría, Nara Elipe i Ainhoa Martín van marxar en el grup de cap, i només en l'última volta Nara i Ainhoa es van despenjar, Raquel va continuar lluitant fins als últims metres pels llocs de podi. Mentrestant, per darrere Andrea Romero, convalescent d'una lesió, va eixir de darrere a avant i va anar recuperant posicions d'una manera magistral i  ampliant l'avantatge en meta. Gràcies al treball en equip de les 4 components, la UV va arribar a traure 37 punts d'avantatge a la potentíssima UCAM, que per primera vegada no va ser la universitat guanyadora, en aquesta ocasió va ser la UV la que es va convertir, no sols en la primera Universitat pública d'Espanya, sinó en la millor universitat en categoria Femenina. En categoria Masculina, Miguel Angel Chazarra que partia com un dels principals favorits, va realitzar una gran carrera, mantenint-se fins al final amb opcions d'entrar en el podi. Va arribar quart, si bé en la catifa d'arribada va ser avançat per un altre competidor. La resta de l'equip va realitzar una gran competició, però l'altíssim nivell dels participants va fer impossible poder aconseguir el podi tancant l'actuació de la UV amb un excel·lent 4t lloc a menys de 12 punts dels subcampions.
El passat 8 de març es va viure una apassionant jornada final del Campionat Universitari d'Esport Universitari (CAEU) en la modalitat d'esports d'equip. La UV es va classificar per a jugar en 12 dels 14 partits finals i es va alçar amb el títol en 10 disciplines esportives. En futbol femení, el conjunt de la UV va jugar el seu partit en el Camp de Futbol del Campus de Tarongers de la UV. Les xiques van fer gala una vegada més del seu bon joc i van guanyar còmodament a l'equip de la Universitat Catòlica de València (UCV) amb un resultat de 4 gols a 0, proclamant-se així campiones del CAEU 2023. Les xiques de bàsquet també es van fer amb la victòria 68-40. Van disputar el seu partit en el pavelló de la Universitat Politècnica de València (UPV) i el conjunt de la Universitat d'Alacant (UA) res va poder fer per a frenar a l’equip de la UV que es van alçar amb el títol de campiones del CAEU. L'equip femení d'handbol de la UV també pot presumir de títol autonòmic. Les xiques de la UV es van enfrontar a la Universitat Jaume I (UJI) en el pavelló de la UV. Va ser un partit molt renyit en el qual les de la UV es van deixar la pell, van acabar guanyant 25-23 i alçant-se amb el títol del CAEU. En futbol sala, el conjunt masculí de la UV es va enfrontar a la UPV en el pavelló de la Politècnica. Malgrat la pressió de jugar a casa del rival, els xics de la UV es van emportar el partit amb una diferència de 3 gols a 1 i el que els va convertir en campions autonòmics. En rugbi, tant el quadre masculí com el femení, es van alçar amb el títol. Les xiques van dominar clarament els dos partits que van disputar contra la UA (20-5) i la UPV (30-0). El conjunt masculí també va guanyar tots dos partits, contra la UPV (29-5) i contra la UA (15-14). Gran èxit també per als equips de voleibol de la UV, que es van convertir en campions autonòmics en guanyar es seus partits finals amb el mateix marcador, un aclaparant 3-0. Les xiques van guanyar a la UPV i els xics a la UJI. Els equips de tennis i pàdel de la UV també van tancar la final emportant-se el trofeu del CAEU. El conjunt de tennis es va enfrontar a la UCV, a la qual van superar amb un resultat global de 2-1. L'equip de pàdel va guanyar tots els seus partits aconseguint un resultat final de 3-0 contra la UA. El conjunt d'handbol masculí ho va intentar amb força, va ser un partit renyidíssim contra la Universitat d'Alacant, però els xics de la UV no van poder superar finalment a la UA, van acabar perdent el partit 24-28 i alçant-se amb el títol de subcampions CAEU. També va ser subcampió l'equip de bàsquet masculí, que van perdre la final per la mínima (80-82) contra la UPV.
La Universitat de València va ser 1a en la classificació per Universitats en el Campionat autonòmic d'Escacs que es va celebrar el passat 2 de març a Alfara del Patriarca, sota l'organització de la Universitat CEU Cardenal Herrera. El triomf de la UV va ser gràcies a la gran feina que van fer els jugadors d'escacs de la UV: Javier Nieves va guanyar l'or, Mireya Represa es va fer amb la plata, i Iñigo López amb el bronze. La Universitat de València també va quedar 1a en la classificació per universitats en el CAEU de taekwondo, que es va celebrar el 4 de març en el Pavelló de la Malva-Rosa (València). El triomf de la UV obeeix als 10 ors, 4 plates i 2 bronzes que van aconseguir els membres de l'equip de taekwondo. Els ors van ser per a Pablo Navarro (-80KG), Aris Gabaldón (-49KG), Paula Temina (- 53KG), Vanessa Shestopalka (-67KG), Nucheima Mota Hadj (+73kG), Damián Asins (-74KG), Arturo García (-68kg), Joaquín Fenollar (+87kg), Mar Machi (-62kg) i María Vidal (tècnica). Les 4 plates les van guanyar Neus Domènech (-73kg), Jorge Díaz (-74kg), Vicente Domínguez (-87kg) i Silvia Soriano (-57kg). I les medalles de bronze van ser per a Ulises González (-74kg) i Víctor Carbo (-58kg). Finalment, la UV va ser 3a en la classificació general d’Universitats del CAEU de trail que es va celebrar el 5 de març a Olocau. L'eixida es va donar a les 09:00 hores (amb temps màxim establit de 2 hores i 20 minuts per a acabar la carrera), des de la Casa de la Senyoria d'Olocau i 14 quilòmetres després van arribar a la Plaça de l'Ajuntament de Gàtova. Tots els i les esportistes de la UV van entrar en el temps oficial. En la categoria femenina van participar Jessica Julia, que va travessar la meta en 8a posició, i Ana González, que va quedar en la 17é lloc. En el quadre masculí van representar a la UV 8 atletes: Francisco Piñero, que va fregar el podi en finalitzar la carrera en 4a posició; David Collado, que va ser 6é; Antonio Torralbo (10a posició), Pablo Serrano (24a), David Giner (26a), Mariano Pastor (32a), Diego Ramírez (33a) i Jordi Muñoz (37a). Les pròximes cites del CAEU individual seran en els esports de natació (9 març), vela, (9 març), escalada (11 març), karate (11 març), bàdminton (14 març) i Ultimate Fresbee (15 de març).
Els conjunts de la UV jugaran a casa en els esports d'handbol, futbol i voleibol. L'equip masculí d’handbol de la UV arriba amb la motivació pels núvols després d'haver guanyat tots els partits de la lliga, són els clars favorits per a fer-se amb el títol que disputaran contra la Universitat d'Alacant a les 12:00 hores, en el Pavelló Poliesportiu de la UV. Les xiques d'handbol sol han perdut un partit de la lliga, precisament el que van jugar contra l'UJI, ara es tornaran a veure les cares amb la universitat castellonenca en la final que jugaran a les 10:00 hores en el Pavelló de la UV. L'equip de futbol femení arriba invicte a la gran final, amb una gran confiança en el seu bon joc que les ha portades a ser les grans favorites a emportar-se el títol de campiones autonòmiques. Disputaran la seua trobada contra la Universitat Catòlica de València (UCV) a les 10:00 hores, en el camp de futbol del Campus de Tarongers. Els equips de voleibol tampoc han perdut ni un sol partit de la lliga CAEU. Ambdós arriben primers en la classificació amb clares opcions d'alçar-se amb el títol del CAEU. Les xiques s'enfrontaran a la Politècnica de València (UPV) a les 12:00 hores en l'Aulari de la UV situat en l'Avinguda Menéndez Pelayo. Els xics jugaran contra l'UJI a les 10:00 hores en la mateixa ubicació. Els partits de bàsquet se celebraran en el Pavelló de la UPV. El quadre femení, que arriba encapçalant la lliga amb tots els partits guanyats, jugarà a les 10:00 hores contra la Universitat d'Alacant (UA). I el masculí s'enfrontarà contra la UPV a les 12:00 hores. En futbol sala l'equip masculí jugarà contra la UPV a les 12:00 hores en el Pavelló de la Politècnica. El conjunt de la UV té l'oportunitat de redimir-se de l'últim partit de lliga, en el qual no van poder superar a la UPV, en la final tornaran a veure's les cares amb la mateixa universitat però es deixaran la pell perquè el resultat siga diferent. En pàdel l'equip de la UV s'enfrontarà a la UA a les 10:30 hores en les pistes de pàdel de la Politècnica. Simultàniament se celebrarà la final de tennis, que enfrontarà a la UV contra la UCV, i es disputarà a les 10:30 hores en les pistes de tennis de la UPV. Finalment, en rugbi les trobades tindran lloc en el camp Riu Túria. Cada universitat classificada jugarà dos partits. Els xics de la UV s'enfrontaran a la UPV (11:30 hores) i a la UA (12:30 hores). I les xiques jugaran contra la UA (11:00 hores) i la UPV (13:00 hores).
L'equip de Goalball de la Universitat de València, format pels jugadors Iván Perelló (Facultat de Fisioteràpia), Tomás Gil, Luís Jorge Ruiz i Guillén Gil (els tres de la Facultat de Ciències de l'Activitat Física i l'Esport), va acabar en segona posició en el CAEU que va organitzar la Universitat Miguel Hernández (UMH) d'Elx en el Pavelló de Goalball del Centre de Recursos Educatius d'Alacant. Sota les ordres del seu entrenador, Vicente Juan Alda, els quatre estudiants de la Universitat de València van superar a la Universitat Catòlica i a la Universitat d'Alacant. Van disputar el partit final contra la universitat amfitriona, la Miguel Hernández (UMH). El conjunt de la UV va començar la final perdent, després va remuntar, però en la segona part la UMH va tornar a avançar-se i el partit va finalitzar amb el marcador 12-7 a favor dels locals. L’or no va poder ser, però l’equip va fer un gran treball i va tornar a casa amb una merescuda medalla de plata en el CAEU. El Goalball és un esport paralímpic creat específicament per a persones cegues o amb baixa visió, “és un esport poc conegut encara, per això a la Universitat de València volem fomentar-lo” explica l'entrenador de l'equip, Vicente Juan Alda. Fora de l'àmbit universitari només les persones amb discapacitat visual poden jugar en campionats oficials de Goalball, però dins de la universitat tothom pot practicar-ho, de fet cap dels 4 membres de l'equip de Goalball de la UV té discapacitat visual. “És l'únic esport no adaptat, és a dir, s'ha creat concretament per a persones amb discapacitat, i el que pretenem obrint la participació a tot l'estudiantat universitari, amb o sense discapacitat, és donar-lo a conéixer, donar-li visibilitat”, assegura Vicente Juan. Les regles del Goalball són senzilles, participen dos equips de tres jugadors que intenten ficar gol en la porteria contrària mitjançant el llançament de la pilota amb la mà. Això sí, la pilota ha d'anar rodant pel sòl perquè sonen els cascavells que porta en el seu interior. Es basa principalment en el sentit auditiu per a detectar la trajectòria de la pilota en joc i requereix, a més, una gran capacitat espacial per a saber estar situat a cada moment en el lloc més apropiat, amb l'objectiu d'interceptar o llançar la pilota. Tots els jugadors porten antifaços opacs per a igualar la visibilitat de tots els participants Tacte, oïda i percepció són sentits que desenvolupen els esportistes que practiquen Goalball a més, com qualsevol esport té grans beneficis a nivell físic, psicològic i social. Vicente Juan, que és esportista d'elit de la Comunitat Valenciana en atletisme adaptat, coneix bé els avantatges de practicar esport amb regularitat. “Quan estudiava el grau de Fisioteràpia a la UV jo era una persona amb poca visió, competia en els campionats universitaris en 100 metres llisos i no coneixia el Goalball, quan el vaig descobrir em va semblar un esport divertidíssim, vaig començar a entrenar i vam acabar fent els primers equips”, relata l’actual entrenador de l'equip de Goalball. “En la UV fem habitualment exhibicions de Goalball perquè la gent conega aquest esport, és fonamental donar-lo a conèixer perquè tots els estudiants amb alguna discapacitat visual sàpiguen que existeix i s'animen a practicar-lo, tothom que el prova repeteix” assegura Vicente Juan.
La Universitat de València va ser l'amfitriona de la IV edició del Seminari Nacional d'Esport Inclusiu, que anualment s'organitza en una universitat espanyola diferent. El proper any serà la Universitat de Múrcia l'encarregada de la seua organització, donant continuïtat a una trobada necessària per a fomentar la integració i participació de les persones en tots els àmbits de la societat. La rectora de la Universitat de València, Mª Vicenta Mestre, va inaugurar la trobada el dijous 23 de febrer al costat de Virginia Carcedo (Fundació ONCE), Ana Mª Gómez (UVesports), Ramón Méndez de Vigo (RSC d'Assegurances RGA) i Francisco Alós (Caixa Popular). La rectora va destacar que un dels aspectes en els quals la Universitat de València és líder en tota Espanya és en nombre d'estudiants amb discapacitat, “és un orgull que prop de 1500 persones amb discapacitat estiguen estudiant o treballant en la UV. Les institucions hem d'adoptar una postura activa per la inclusió, si no ho fem contribuïm inconscientment a incrementar la bretxa. A la Universitat de València portem més d'una dècada treballant per la inclusió a través de la tasca fonamental que realitza UVdiscapacitat”. El seminari començà amb la conferència inaugural impartida per l'esportista espanyol Maurice Far Eckhard, que competeix en ciclisme adaptat i va guanyar el bronze en els Jocs Paralímpics de Londres 2012. Maurice va voler posar l'accent en la importància de garantir l'accés igualitari a l'esport, “més enllà de la competició, que no té perquè agradar-li a tothom, realitzar activitats esportives és molt beneficiós a nivell físic, psicològic i social; l'activitat fisicoesportiva és un dret de les persones amb discapacitat que cal garantir”, va explicar l'atleta. Al llarg de les jornades es van abordar temes com la promoció de l'activitat físic i esportiva en persones amb discapacitat, sinergies entre àmbits professionals, l'esport en el sistema educatiu i la temàtica específica de les persones amb discapacitat intel·lectual i/o trastorns del desenvolupament. També es van celebrar tallers pràctics de goalball, tennis en cadira de rodes, ciclovial, tennis de taula, escacs inclusius i equitació adaptada, que van permetre compartir experiències d'inclusió reals i bones pràctiques a l'hora d'enfrontar els reptes que es plantegen. El seminari va finalitzar amb les conclusions que va exposar la directora d’UVesports Ana Mª Gómez. La directora va subratllar la necessitat del “treball interdisciplinari, entre educadors i educadores fisicoesportives, fisioterapeutes, treballadores i educadors socials, terapeutes ocupacionals, mèdics i mèdiques… Tots i totes podem fer la nostra contribució i hem de treballar conjuntament per a facilitar l'accés i la participació d'aquest col·lectiu en totes les esferes de la vida i, específicament, en l'activitat fisicoesportiva”. Ana Mª Gómez també va posar l'accent en la importància del sistema educatiu: “els professors i professores d'educació física han de jugar un paper clau per a acostar les activitats fisicoesportives a totes les persones; hem d'apostar per nous continguts, noves metodologies i una perspectiva inclusiva transversal que impregne totes les nostres actuacions i ens permeta arribar a totes i tots els alumnes. Per a això, necessitem dues coses clau: formació del professorat i els recursos necessaris per a poder atendre eixa diversitat amb totes les garanties”. Aquesta cita anual sobre esport inclusiu, va ser organitzada per la Universitat de València, a través d’UVesports, amb el patrocini de la Fundació ONCE, Assegurances RGA i Caixa Popular. A més, va comptar amb la col·laboració del Comité Paralímpic Espanyol, la Federació d'Esport Adaptat de la Comunitat Valenciana, Confedecom i COLEF CV.
Aquest certamen es disputa des de 1997 anualment i se celebra rotatòriament a Espanya i França. Aquesta 27a edició ha sigut organitzada per la Universitat de Pau (França). La Universitat de València viatjarà a la localitat francesa amb una expedició de 18 persones, composta per dos membres del personal tècnic d’UVesports i 16 esportistes de les modalitats de pilota valenciana i frontenis. Els i les 16 esportistes de la UV que competiran en el torneig internacional de zabalki van obtindre la seua classificació en el campionat intern que es va celebrar el passat 7 de febrer en el frontó del Pavelló Universitari del Campus de Blasco Ibáñez. Representaran a la UV en la modalitat de frontenis: Cristian Razvan, Jorge Castro, Lucia Dehusa, Andrea Micó, Judith Montero, Victor Molina, Sergio Ramos i Rubén Moreno. En pilota valenciana competiran en Pau: Lluís Mira, Jose Tamarit, Rafael Plà, Álvaro Escriva, Sandra Burgos, Carolina Parra, Victòria Deu i Mar Gimenez.  Els i les 16 esportistes de la UV s'enfrontaran als millors pilotaris de les Universitats espanyoles i franceses i competiran en 5 categories diferents: frontenis, trinquet (paleta goma), mà parelles, mà 4 ½ i front ball. • Més informació sobre les competicions internacionals interuniversitàries al web d’UVesports.
El dimarts 21 i el dimecres 22 de febrer es va celebrar la 5a i última jornada de lliga dels Campionats Autonòmics d'Esport Universitari (CAEU), que va enfrontar als equips de la Universitat de València amb els de la Politècnica de València (UPV).  L'equip de futbol femení va guanyar el partit amb un contundent 10-1, una festa de gols a casa que les classifica directament per a la final dels CAEU que es disputarà el 8 de març i les enfrontarà a la Universitat Catòlica de València. Els xics de futbol no van tindre tanta sort i van perdre el partit 1-3, la qual cosa els va deixar fora de la final.  En rugbi els conjunts de la UV van guanyar totes les trobades que van disputar. Les xiques van acabar els seus dos partits amb el marcador UPV 5-UV 29 i UPV 12-UV 15. I els xics van aconseguir també dues victòries (UPV 7-UV 17 i UPV 14-UV 19). Ambdós estan classificats per a disputar les finals, en les quals jugaran contra la UPV i la UA. En futbol sala masculí els xics de la UV van perdre 3-6 el partit que van disputar el dimarts 21 en el Pavelló Poliesportiu UV; així i tot estan classificats per a la final, la qual cosa els brinda una oportunitat de redimir-se d'eixe mal resultat, ja que en la final tornaran a veure's les cares amb la UPV. Les xiques de futbol sala van iniciar la 5a jornada de la lliga CAEU sabent que estaven ja materialment fora de la final, però jugaven a casa i van eixir a deixar-se la pell, així que van acabar guanyant el partit 2-0 contra la UPV. En handbol ambdós conjunts de la UV van guanyar els seus partits, que van tindre lloc en el Pavelló de la UPV. L'equip masculí va finalitzar amb el marcador 26-29 i el femení va aconseguir un resultat 24-33. Tots dos equips van aconseguir la classificació per a la gran final del 8 de març, en la qual les xiques es mesuraran amb la UJI i els xics amb la UA.  L'equip de voleibol femení va guanyar la trobada amb un resultat de 0-3, tornaran a veure's les cares amb la UPV en la gran final. El quadre masculí també es va emportar el partit 2-3, una victòria que sumada als anteriors resultats, els fica en la final que disputarà contra la UJI.   L'equip de pàdel va guanyar 3-0 i el de tennis també es va fer amb la victòria amb un resultat total de 2-1. Tant els equips de pàdel com els de tennis s'han classificat per a la final del CAEU del 8 de març.  Finalment, els equips de bàsquet van jugar els seus partits el dimecres 22 en el Pavelló Poliesportiu de la UV. Els xics de la UV s’ho jugaven tot en aquesta trobada, només els valia guanyar per a classificar-se i van fer els deures amb nota, el marcador va acabar 83-45 a favor de la UV i jugaran la final contra la UPV. El conjunt de bàsquet femení també va guanyar el seu partit 82-31 i disputaran la final contra la UA. Dissabte passat 18 de febrer va tindre lloc el CAEU de judo, organitzat per la Universitat Catòlica de València, en el Pavelló de Benimaclet. La jornada va ser tot un èxit per a la UV, que va guanyar 3 ors, 2 plates i 3 bronzes. Laura Torregrosa es va fer amb l'or en la categoria de 48kg. Lucia Mompo també va guanyar el metall més preuat en 52kg. Candela Gómez va ser bronze en 63kg. Un altre bronze va obtindre Laura Antón, en 63kg. Gorka Sánchez es va fer amb la plata en 73 kg. Carlos Bueno, en la categoria de 73kg, es va emportar el bronze. Aitor Goicoechea també va guanyar un bronze en 81kg. I Hugo Barcia va ser or en 90kg. Els èxits individuals van portar a la UV al segon lloc en la classificació per universitats, la qual cosa va suposar sumar la segona plata en aquesta competició. El CAEU de golf es va celebrar dijous passat 23 de febrer, l'organització del qual va estar a càrrec de la Universitat CEU Cardenal Herrera. El torneig va tindre lloc en el club de golf Foressos de Picassent. El millor resultat de la UV el va obtindre l'estudiant de Medicina Luis Lerma, que va acabar en 8a posició.  Les pròximes setmanes el calendari dels campionats autonòmics d'esport universitari, en la modalitat d'esports individuals, és un no parar. El diumenge 26 se celebra el CAEU de Marató, organitzat per la UJI a Castelló; l'1 de març tindrà lloc a Elx el CAEU de Goal Ball, a càrrec de la Universitat Miguel Hernández; el dijous 2 serà el torn dels escacs; el dissabte 4, el de taekwondo; i el diumenge 5, el de trail.
La Universitat de València serà l'amfitriona de la IV edició del Seminari Nacional d'Esport Inclusiu, que anualment s'organitza en una universitat espanyola diferent. Les ponències i taules plenàries es desenvoluparan en la sala d'actes de la Facultat de Medicina, mentre que els tallers pràctics es realitzaran en les instal·lacions esportives de la UV: Pavelló Universitari i pistes exteriors. La rectora de la Universitat de València, Mª Vicenta Mestre, inaugurarà la trobada el dijous 23 de febrer a les 9:00 hores. El seminari començarà amb la conferència inaugural impartida per l'esportista espanyol Maurice Far Eckhard, que competeix en ciclisme adaptat i va guanyar el bronze en els Jocs Paralímpics de Londres 2012. A continuació se celebraran 4 taules redones sobre els aspectes legislatius i de gestió de l'esport per a persones amb discapacitat; la promoció de l'activitat fisicoesportiva en persones amb discapacitat: sinergies entre àmbits professionals; l'activitat fisicoesportiva i la discapacitat en el sistema educatiu; i les activitats fisicoesportives en persones amb discapacitat intel·lectual i/o trastorns del desenvolupament. La jornada del dia 24 arrancarà amb tallers pràctics de goalball, tennis en cadira de rodes, ciclovial, pretextos crítics per a la inclusió en Educació Física, tennis de taula i escacs Inclusius i equitació adaptada. La sessió continuarà amb una taula redona sobre experiències i bones pràctiques en esport adaptat i inclusiu, integrada per esportistes i especialistes en esport adaptat. Finalment, es definiran les conclusions i es traçarà el full de ruta en l'acte de clausura, que tancarà el seminari. El IV Seminari Nacional d'Esport Inclusiu pretén reunir una gran varietat d'especialistes en Activitat Física Adaptada i l'Esport per a Persones amb Discapacitat. Va dirigit especialment a càrrecs i tècnics d'administracions, federacions esportives, fundacions i associacions, a professorat i estudiantat relacionat amb l'activitat física adaptada, l'esport paralímpic o l'esport inclusiu. El propòsit principal d'aquest seminari és donar resposta als reptes i desafiaments en relació amb la pràctica esportiva en les persones amb discapacitat, alineant-se així amb l'article 30.5 de la Convenció Internacional sobre els Drets de les Persones amb Discapacitat, que defensa "participar en igualtat de condicions amb els altres en activitats recreatives d'esplai i esportives". Aquest IV Seminari ha sigut organitzat per la Universitat de València, a través d’UVesports, amb el patrocini de la Fundació ONCE i Assegurances RGA de Caixa Popular, compta amb la col·laboració del Comité Paralímpic Espanyol, la Federació d'Esport Adaptat de la Comunitat Valenciana, Confedecom i COLEF CV.
El passat 14 de febrer va tindre lloc el CAEU de frontennis, organitzat per la Universitat Catòlica de València. La jornada va ser tot un èxit per a la UV, que va fer ple de victòries. La parella femenina, formada per Lucia Pilar Deusa i Judith Montero, es va fer amb l'or amb una gran contundència. Rubén Moreno Estremera i Cristian Razvan Stanckuiu també van aconseguir pujar a allò més alt del podi. I el tàndem mixt, compost per Isabel Monzonís i Juan Pastor també van aconseguir imposar-se als seus rivals i van conquistar l'or. Aquests tres triomfs van catapultar a la Universitat de València al capdavant de la classificació per universitats, la qual cosa va suposar sumar el quart or en aquesta competició de Frontennis que no va poder ser més exitosa per a la UV. El dijous 16 de febrer, es va celebrar a Castelló el CAEU de camp a través organitzat per la UJI. Les atletes de la UV Nara Elipe i Ainhoa Martin es van mantindre des del principi en el grup que encapçalava la cursa, van aguantar en eixa posició tota la carrera deixant molt bones sensacions. Nara va aconseguir la plata i Ainhoa el bronze, superades solament per la corredora de la UA. La Universitat de València va aconseguir la plata per equips en la classificació d'universitats, el primer lloc va ser per a la UA i el tercer per a la UJI. Les competicions individuals continuaran durant les pròximes setmanes. El CAEU de judo, organitzat per la Universitat Catòlica de València, se celebrarà el dissabte 18 en el Pavelló de Benimaclet. El dijous 23 serà el torn del golf, l'organització del qual està a càrrec de la Universitat CEU Cardenal Herrera, el torneig tindrà lloc en el club de golf Foressos de Picassent. I el diumenge 26, el CAEU de Marató, organitzat per l'UJI, se celebrarà a Castelló. 5a jornada de la lliga CAEU d'Equips El dimarts 21 i el dimecres 22 de febrer es juga la 5a i última jornada CAEU d'equips, que es disputarà entre la UV i la UPV. Les trobades que es disputaran aquest dia seran decisives per a saber quins equips jugaran les finals CAEU del 8 de març, perquè es classifiquen els 1r i el 2n de cada esport. Els equips de la UV ja tenen els deures fets en els esports de voleibol, rugbi, pàdel i tennis, perquè tenen assegurada la classificació a les finals, tant en el quadre masculí com en el femení. El mateix ocorre amb els conjunts de futbol femení, futbol sala masculí i bàsquet femení, la seua participació en la final està assegurada, però de la seua actuació en la 5a jornada de lliga dependrà si passen 1rs o 2ns. En futbol sala femení, les xiques estan materialment fora de la final. Van perdre dos partits -contra la Universitat d'Alacant i la Miguel Hernández- i, encara que han guanyat les altres dues trobades del CAEU -contra la Catòlica de València i l'UJI-, la classificació està molt atapeïda i la diferència de gols les deixa fora de la final. Però juguen a casa i segur que gaudiran el partit i s'esforçaran al màxim per a tancar la seua competició amb una victòria. En futbol masculí, bàsquet masculí i handbol femení li s’ho juguen tot en la 5a jornada de lliga contra la UPV. Els xics de l'equip de futbol de la UV el tenen bastant complicat, necessiten guanyar i, així i tot, depenen dels resultats de la resta d'universitats. Millor panorama tenen les jugadores d'handbol femení de la UV, a elles els serveix la victòria o l'empat per a classificar a la final. La jornada és determinant per als xics de bàsquet als quals només els val guanyar, si s'emporten el partit es classifiquen per a la final; així que eixiran a la pista a deixar-se la pell contra la UPV, i a més juguen a casa, l'espectacle està assegurat!
El diumenge 12 de febrer es va disputar a València la huitena edició de la carrera ‘Never Stop Running. Mai et rendisques’. Es tracta de la primera carrera popular en la qual UVsostenibilitat Runners va participar com a grup de la Universitat de València, en el marc del Programa d'Universitat Saludable de la UV. La 5K va arrancar a les 9 del matí en l'avinguda de França i va recórrer la façana marítima de València. En la classificació per equips UVsostenibilitat Runners va finalitzar en la posició 95, “és un gran lloc tenint en compte que hi ha més de 700 conjunts inscrits; però al final el nostre objectiu no és guanyar carreres sinó adquirir hàbits saludables i millorar la salut i qualitat de vida”, explica l'entrenador d’UVsostenibilitat Runners Pablo Jiménez Jiménez (Departament Educació Física i Esportiva).  En aquesta carrera van participar fins a un total de 16 membres de la UV: Joaquín Galiana (Departament de Mètodes d'Investigació i Diagnòstic en Educació), Elena Viqueira (Servei de Biblioteques i Documentació), José Manuel Pastor (Dept. Anàlisi Econòmica), Ascensión Doñate (Polibenestar), Ramón Llopis (Dept. Sociologia i Antropologia Social), Roc Ros (Dept. Biologia Vegetal), María Cebrián (Dept. Fisiologia), María José Gimeno (Servei de Biblioteques i Documentació), Yamileth Hernández (Servei de Gestió de la Investigació), Rosa Rutea (Servei de Relacions Internacionals i Cooperació), Mireia Coscollà (Institut de Biologia Integrativa de Sistemes), Diego Ramírez Muñoz (Dept. Enginyeria Electrònica), José Ignacio Valenzuela Ríos (Dept. Botànica i Geologia), Vicente Cerverón Lleó (Dept. Informàtica), Jordi Muñoz Mari (Dept. Enginyeria Electrònica) i Ricardo Ferris Castell (Dept. Informàtica). El grup d’UVsostenibilitat Runners està format per personal de diferents col·lectius de la UV (PAS, PDI, PIF), que es van unir a l'equip amb l'objectiu d'iniciar-se a la pràctica del running i millorar la seua salut i qualitat de vida. Els membres de l'equip saben la gran importància que la pràctica de l'activitat esportiva té per a mantindre una bona salut mental i física; desafortunadament, en algunes situacions les pressions laborals i familiars poden limitar el temps que podem dedicar a cuidar la nostra salut. Per aquest motiu, el Vicerectorat de Sostenibilitat, junt al Servei d'Esports, van llançar aquesta iniciativa destinada a acostar i facilitar la pràctica d'activitat física saludable al seu personal. “Fins al moment hem estat centrats en que s'inicien en la pràctica del running d'una forma adequada, inculcant bones pràctiques com el calfar abans de començar a entrenar, aprendre a regular la intensitat, hidratar-se durant la pràctica, respirar correctament i realitzar exercicis per a fer una correcta volta a calma” afig l'entrenador.  “Duguem molt poc de temps entrenant, començàrem al gener i han millorat moltíssim”, assenyala Pablo Jiménez. “L'objectiu principal al llarg de la temporada és que tots i totes s'animen a participar en les carreres, la meua intenció com a entrenador és donar-los la preparació que necessiten perquè s'atrevisquen a provar, és igual que siga en la modalitat competitiva o no competitiva, l'important és participar i adquirir hàbits de vida saludable”, assegura el professor de la Facultat de Ciències de l'Activitat Física i l'Esport.La següent carrera en la qual participarà UVsostenibilitat Runners serà la ‘Carrera Solidària Anem més enllà’, que se celebrarà el 25 de març a Alboraia. “L'equip de runners afronta aquesta nova cita amb una gran motivació, van finalitzar la carrera del passat diumenge amb un gran sabor de boca, molts i moltes no es creien capaces de completar els 5 quilòmetres corrent i el van aconseguir, així que la pròxima cita estaran més preparats física i mentalment, i segur que es divertiran encara més”, conclou Pablo Jiménez.
Ja s'ha obert el termini per a inscriure's als cursos del segon quadrimestre del programa ‘Voluntariat esportiu de València’, la finalitat del qual és oferir als voluntaris i voluntàries els coneixements i habilitats necessàries per a desenvolupar la seua labor en esdeveniments esportius que se celebren a la ciutat de València. Si eres alumne de la Universitat de València, i t'agrada l'esport. El voluntariat Esportiu és una manera de posar a prova les teues capacitats, retornant el teu granet d'arena a la societat, convertint-se en agent de canvi de la societat, gaudint de l'esport en primera persona. Realitzant la labor de voluntariat podràs participar en els grans esdeveniments que se celebren a la ciutat de Valéncia com la Marató València Trinidad Alfonso, 15K Oberta a la mar, 15K Nocturna o el Circuit de carreres Populars de València. És una oportunitat on podràs realitzar funcions i fer costat als atletes a millorar els seus temps, fent tasques com a control de recorregut, control d'accessos boxs, avituallaments, vestuari, lliurament de dorsals. A més, en tots els esdeveniments tindràs el corresponent kit del voluntari/a, com a avituallament, samarreta etc. L'alumnat que s'inscriga a través del Servei d'Esports de la Universitat de Valéncia podran aconseguir crèdits ETCS que permetran t'ajudaran a aconseguir finalitzar la teua carrera. Els cursos estaran compostos per una formació teòrica de 6 hores que es realitzarà en el Complex Esportiu de la Petxina de València, i una formació pràctica de 24 hores, que es realitzarà durant els diferents esdeveniments oferits. Les dates dels cursos per al segon quadrimestre són: Pots inscriure't en UVesports i… viu l'experiència del voluntariat Esportiu!
