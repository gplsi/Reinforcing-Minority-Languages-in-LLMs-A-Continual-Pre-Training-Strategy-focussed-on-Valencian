Ple de les Corts Valencianes celebrat el dia 5 d'abril de 2001. Comença la sessió a les 10 hores i 7 minuts. Pre-sideix la Molt Excel·lent Senyora Marcela Miró Pérez. Sessió plenària número 41. Segona i darrera reunió.

Presa en consideració de la Proposició no de llei sobre reafirmació dels acords de la Plataforma d'Acció­Beijing pel que fa a la violència contra les dones, presentada per la diputada Macarena Montesinos de Miguel i set diputades més del Grup Parlamentari Popular (RE número 21. 941, BOCV número 86)

La senyora presidenta:

Senyories, pregue que ocupen els seus escons. (Remors)

El punt que correspon este matí és la presa en consideració de la Proposició no de llei sobre reafirmació dels acords de la Plataforma de Acción-Beijing respecte a la violència contra les dones, presentada per la diputada Macarena Mon-tesinos de Miguel i set diputades més del Grup Parlamentari Popular.

Per a la seua presentació i defensa, té la paraula la il·lustre diputada senyora Franco, del Grup Parlamentari Popular.

Senyories, pregue silenci.

La senyora Franco Aliaga:

Pero aún así, la desigualdad existe y este es un hecho indiscutible. Por ello, tanto a nivel mundial, europeo, nacional y autonómico, se están poniendo en marcha acciones concretas para erradicar la desigualdad de género. (Remors) Hemos de reconocer, y no hacerlo sería injusto, que en los últimos años se han alcanzado logros considerables en cuanto a la situación de las mujeres a nivel nacional y especialmente en nuestra comunidad. Si bien debemos seguir trabajando para que esa igualdad sea plena, y eso se consigue dando una mayor participación (so per interferència d'un mòbil) a las mujeres en la vida política, laboral y cultural; creando líneas de actuación básicas, como lo ha hecho el Gobierno de la Generalitat, y que voy a citar algunas como ejemplo.

La senyora presidenta:

Un moment, senyora Franco. Per favor, senyories, pregue silenci.

Continue, senyora Franco.

La senyora Franco Aliaga:

Finalmente, señorías, y espero que con estos argumentos voten a favor esta proposición no de ley, les diría que desde mi grupo, el Grupo Parlamentario Popular, queremos manifestar nuestro apoyo al Consell para que siga impulsando políticas integrales que generen un ámbito y un cambio profundo en las actitudes, comportamientos y estructuras sociales, para alcanzar un modelo de sociedad libre, justo y solidario, en donde hombres y mujeres tengan las mismas oportunidades para participar en condiciones de igualdad en todos los ámbitos de la vida.

La senyora presidenta:

Moltes gràcies, senyora Franco.

A esta presa en consideració hi ha una esmena presentada, la número 24. 265, del Grup Parlamentari Esquerra Unida. Té la paraula la il·lustre diputada senyora Pérez, en representació del Grup Parlamentari Esquerra Unida.

La senyora Pérez i Martí:

Gràcies, senyora presidenta.

Senyories.

La dominació del fort sobre el dèbil continua exercint-se diàriament. Algunes experiències des de diferents administracions han servit per pal·liar algunes de les conseqüències de les agressions de gènere: campanyes informatives, assessories jurídiques, etcètera. Som conscients, no obstant, que han de passar molts anys d'esforç per canviar certs tics desiguals en el sistema educacional i cultural com a única solució definitiva d'eradicació de la violència, un problema que deu ser resolt a més de forma multidisciplinar i interinstitucional.

Però quan parlem de la proposta presentada, voldria referir-me principalment al que moltes vegades hem comentat ací, com és la Cimera de Pequín, de la qual ix tot. En aquella Cimera de Pequín parlem del reconeixement al nostre compromís amb la meta i objectius de la quarta conferència de Nairobi. Així com ens reafirmem en el nostre compromís en implantació de 12 àrees crítiques, que comprenen, entre altres, la violència contra les dones o la violència de gènere.

I sobre aquest punt cal matisar que, solament al País Valencià i en l'últim any, hi hagueren sis assassinats, i en el que portem d'aquest any, han aparegut tres assassinats més. Es calcula que en el conjunt de l'Estat espanyol s'ha realitzat, malauradament, 60 assassinats a dones.

Diversos i complexos poden ser els desencadenats violents: l'atur, l'alcoholisme, el desequilibri psíquic i un llarg etcètera, per diverses i estranyes qüestions. Tots ells emmarcats en una societat on els valors masclistes estan fortament arrelats en la nostra cultura.

En esta Cambra hem debatut contínuament sobre les agressions de gènere, i sembla ser que el Govern Valencià ho té tot controlat. I ho té tot controlat, i faig referència a l'última compareixença del conseller senyor Rafael Blasco per a parlar del tema, el qual va assumir tot el que parlàvem; tot, tot el que se li va proposar. Per tant, sembla ser que tot estiga encaminat.

No obstant, els assassinats continuen realitzant-se, a pesar d'això, a pesar de tindre-ho tot planificat, tot acordat, tot previst. I en eixa línia no eixim del mateix rol, com trobades, com varen ser positivament les Trobades Mediterrà-nies. Però que del seu resultat, grups importants de dones consideraren que, després del que passaven les dones en el tercer món, la veritat és que nosaltres ho teníem tot guanyat perquè pertanyíem al primer món i no teníem cap problema, quan tenim els mateixos. I taules de debat informatives, per no citar moltes més coses. Eixes taules de debat que contínuament fem, on repartim llibres, díptics o tríptics, informacions, on casualment les dones que sofrixen agressions no hi estan. Ni aquelles que solen apuntar-se a cursos com l'autoestima, tampoc estan. És curiós.

I la informació, vaja, per no parlar de la informació, de diners i diners que es gasten en papers que no van a cap lloc, perquè ningú els arreplega. És evident que accions que sensibilitzen la societat fan falta i han de ser realitzades. I nosaltres pensàvem: Bé, i com? Si tot el que fem simplement es tracta de reivindicar, reivindicar, afirmar-nos, estar contentes, estar contents, satisfactòriament avancem, de quina forma s'ha de cridar l'atenció de la societat a allò més greu del que significa el Pla d'igualtat entre dones i homes, com són les agressions, com són els assassinats?

I és en este "com" en què Esquerra Unida del País Valencià opta per presentar una esmena d'addició a la proposta de resolució presentada pel Partit Popular, per la qual se sol·licita que, cada vegada que una dona o xiqueta siga assassinada, es realitze un minut de silenci en aquesta Cambra anomenant la víctima pel seu nom i cognom.

I per què es preguntaran vostés? Perquè els assassinats efectuats a les dones són assassinats a la pròpia societat. I és evident que, com a representants del País Valencià, hauríem de donar exemple a la societat que representem. És un acte més de principi i sensibilització que altra cosa. No es busca res més, només que cridar l'atenció i dir-los, a les víctimes en este cas, que estem al seu costat.

Els punts adoptats a Pequín vàrem ser: reafirmem, reconeguem, donem la benvinguda, emfasitzem que els homes han d'involucrar-se en la lluita entre les dones, però han passat anys, han passat anys i anem avançant. Però sembla ser que a esta Cambra no passa el temps, sembla ser que tot va ser ahí, i sempre comencem de nou amb les mateixes històries.

I estos punts varen tindre com a conseqüència uns acords, i deien aixina: Acordem avaluar el treball i conseqüències al 2005, i preparar noves iniciatives per a dintre de 10 anys, després de l'adopció del PAM i després de 20 anys de l'assemblea de Nairobi.

Jo estime que, pertanyent a un primer món, formant part de la Unió Europea, cal ser solidaris amb tots, però, sobretot, hem d'avançar nosaltres, perquè si no, la solidaritat no existeix i estem al mateix nivell que tots. I cal ser forts i tindre pràctiques decidides, atrevides, de compromís amb la societat per a donar exemple.

En definitiva, l'esmena d'addició que en aquest cas presenta Esquerra Unida busca el fi que la societat ens considere al seu costat. I a mi em sembla que és correcte que, a més de reafirmar el que calga, beneir les polítiques que vostés vulguen, sí que fa falta una línia que comprometra els valors de la dona cap a la igualtat entre dones i homes davant d'esta societat i en l'inici d'un nou segle.

Moltes gràcies, senyora presidenta.

La senyora presidenta:

Moltes gràcies, senyora Pérez.

Per a l'acceptació o no de l'esmena, té la paraula la senyora Franco.

La senyora Franco Aliaga:

La senyora presidenta:

Té la paraula la senyora Pérez, per a rèplica.

La senyora Pérez i Martí:

Gràcies, senyora presidenta.

Senyories.

L'esmena d'addició que presenta Esquerra Unida del País Valencià no insta a esta Cambra, no insta a la Cambra. I la reflexió, naturalment que la tinc feta. I no insta a la Cambra perquè simplement diu que estes Corts, cada vegada que siga assassinada una dona o una xiqueta, realitzen un minut de silenci, però no fica: "i les Corts Valencianes insten a les pròpies Corts". Això no ho fica. A que no ho fica? No, no, no. Però, clar, és que si anem a jugar amb les paraules, juguem tots amb les paraules.

A mi em sembla que és una falta de voluntat. Em sembla que és prepotència simplement perquè vostés no ho havien pensat. Mire vosté quin cas! I que, com no saben fer política de dona, estan reivindicant sobre reivindicar sempre les mateixes històries, situació per la qual, i com que ja una vegada acceptàrem allò inacceptable esperant que es realitzara, si no s'accepta la proposta de compromís presentada per Esquerra Unida del País Valencià, jo me veig no solament en l'obligació, sinó moralment en la necessitat de no ser novament la rialla d'una societat dona que espera un compromís i que no se dóna.

Per tant, m'abstindré, perquè segurament d'ací sis mesos presentaran la mateixa en un altre escritet diferent i amb el mateix fons de contingut. I això no pot ser. Això no pot continuar.

Eixa és la reflexió que, naturalment, en menys d'un minut he hagut de fer, i de la qual cosa estic molt satisfeta.

Gràcies, senyora presidenta.

La senyora presidenta:

Moltes gràcies, senyora Pérez.

Té la paraula, per a rèplica, la senyora Franco.

La senyora Franco Aliaga:

La senyora presidenta:

La senyor Franco Aliaga:

Nada más y muchas gracias. (Aplaudiments des d'un sector de la Cambra)

La senyora presidenta:

Moltes gràcies, senyora Franco.

Pel Grup que no ha presentat esmenes, té la paraula la senyora Català, en representació del Grup Palamentari Socialista­Progressistes.

La senyora Català Pérez:

La senyora presidenta:

Per favor, per favor, pregue silenci.

La senyora Català Pérez:

La senyora presidenta:

Un moment, senyora Català. Un moment, senyora Català.

Per favor, pregue silenci.

La senyora Català Pérez:

La senyora presidenta:

Continue, senyora Català.

La senyora Català Pérez:

Y me parece que eso es lo que les ha traicionado, el subconsciente de pensar que creyendo que daban unas pinceladas europeistas de solidaridad y de género, lo que están ustedes dudando realmente es si realmente los principios de Beijing y el principio de tolerancia cero es lo que preside las líneas de actuación de Gobierno Valenciano.

La senyora presidenta:

La senyora Catalá Pérez:

La senyora presidenta:

La senyora Catalá Pérez:

La senyora presidenta:

La senyora Catalá Pérez:

Simplemente, yo creo que si querían ustedes entrar pisando fuerte en esta Cámara y en este siglo, para una iniciativa que ustedes proponen, para una, porque que yo sepa, desde luego, en temas de mujer muy poquitas se han presentado, tenían que haber entrado pisando fuerte presentando aquí ya el borrador del proyecto de ley de igualdad. Y ese hubiese sido un compromiso claro y ese hubiese sido un compromiso de trabajo. Y, desde luego, para lo que no estoy y lo que no está mi grupo es para apoyar proposiciones no de ley que en definitiva son, como dicen en mi pueblo, fum de canya.

La senyora presidenta:

Moltes gràcies, senyora Catalá. (Remors) Per favor, senyories.

Per a rèplica, té la paraula la senyora Franco.

La senyora Franco Aliaga:

La senyora presidenta:

Silenci, per favor, senyories.

La senyora Franco Aliaga:

Lo que le decía, señoría, es que nosotros cumplimos todo lo que estamos diciendo. Y además ustedes, cuando estaban gobernando, aparte de que solamente en el año 1994, último año en el que gobernaron porque los valencianos y valencianas les retiraron la confianza, pusieron una partida presupuestaria para el área de la mujer. Nosotros la venimos poniendo todos y cada uno de los años, y además hemos triplicado en este año las ayudas de años anteriores.

La senyora presidenta:

Moltes gràcies, senyora Franco.

Té la paraula la senyora Catalá, per a rèplica.

La senyora Catalá Pérez:

Y yo digo que yo entiendo perfectamente lo que ha pasado aquí. Es decir, ustedes están convencidos y convencidas de que están instando al Gobierno a elaborar la ley. Y yo les digo que no, que ustedes lo que piden es que estudie. Y, entonces, que lo siento muchísimo, porque entiendo que el horno está para hacer una ley, y además estoy convencida de que cuando llegue el momento del borrador nos pondremos ahí, y ya les he dicho. Por eso me sorprende muchísimo que se queden con las hojas y no con el rábano, de que yo he dicho "estoy dispuesta a trabajar" y no sé qué. Lo que no estoy dispuesta es a trabajar diciendo: ¡qué bien lo hacen ustedes! Estaré dispuesta a trabajar diciendo: oiga, esto hay que mejorarlo. A partir de ahí, pues nos podemos entender. Si lo que queremos es darle al asunto, pues le damos, si es que no hay problema.

Pero yo les digo a ustedes que se lean sobre lo que yo me he posicionado, y aquí no pone que se elabore la ley, aquí se pone que se estudie la elaboración de la ley. Y, claro, una piensa: claro, esto es lo típico, porque como no se sabía muy bien si están haciéndola o no están haciéndola, pues para qué vamos a ponerles en un aprieto, que les damos un margen para que estudien, oye, y eso que va por delante. Entonces, yo creo que esto va por ahí.

Pero además le voy a decir algo. ¿Sabe qué pasa? Que ustedes siempre miran para atrás, pero miran tan para atrás que les va a pasar como le pasaba al pasaje bíblico de Sara, que se quedan hechos unas estatuas de sal, porque son incapaces de poner iniciativas realmente que vaya hacia delante. Porque yo de ustedes, con un Gobierno tan fantástico como dicen que tienen, estaría aquí metiendo proposiciones no de ley e iniciativas respecto a políticas de igualdad a todo meter. ¿Por qué? Porque Europa, Europa es un punto en que estamos todas.

La senyora presidenta:

La senyora Catalá Pérez:

Pero les digo más. (Remors)

La senyora presidenta:

La senyora Catalá Pérez:

Y además les digo más. Ustedes lo hicieron por primera vez el 8 de marzo de 1999. Creo que el 1 de mayo ni lo han celebrado. (Aplaudiments en un sector de la Cambra)

La senyora presidenta:

Finalitzat el debat. (Remors) (Pausa)

Per favor, senyories. Senyories, finalitzat el debat, correspon a continuació la votació de la presa en consideració de la proposició no de llei sobre reafirmació dels acords de la Plataforma d'Acció-Beijing pel que fa a la violència contra les dones, presentada per la diputada Macarena Montesinos de Miguel i set diputades més del Grup Parlamentari Popular.

Senyories, comença la votació. El resultat de la votació és de 42 vots a favor, 1 en contra, 37 abstencions. Queda aprovada la presa en consideració.

Se suspén la sessió que es reprendrà en quinze minuts.

(S'alça la sessió a les 10 hores i 53 minuts)

(Es reprén la sessió a les 11 hores i 30 minuts)

Compareixença del conseller d'Indústria i Comerç, senyor Fernando Castelló Boronat, per tal d'explicar el Pla Estratègic de l'IMPIVA, sol·licitada a petició pròpia (RE número 21. 053) i pel GP Esquerra Unida del País Valencià (RE número 21. 186)

La senyora presidenta:

Correspon a continuació la compareixença del conseller d'Indústria i Comerç per explicar el pla estratègic de l'Im-piva, sol·licitada a petició pròpia i pel Grup Parlamentari Esquerra Unida.

Té la paraula l'honorable senyor conseller.

El senyor conseller d'Indústria i Comerç:

La senyora presidenta:

Moltes gràcies, senyor conseller.

Té la paraula la senyora Pérez, en representació del Grup Parlamentari Esquerra Unida, per a fixar posicions, preguntar o fer observacions.

La senyora Pérez i Martí:

Gràcies, senyora presidenta.

Senyories.

Senyor conseller.

Quan parlem d'un pla estratègic estem d'acord que per a ell cal aplicar el seu quadre del funcionament per a poder-lo desenvolupar, i després de la seua intervenció, a mi me sembla que bastant complet: el camp fonamental d'acció, que és a qui dirigim, a qui escoltem i com desenvolupem; els objectius i la missió, els elements amb què comptem en estos moments; els punts forts o punts febles, les oportunitats, amenaces o problemes i els objectius estratègics, que jo diria que esta última part ha estat la que la seua senyoria bastant més ha desenvolupat, i està bé.

Les Pime valencianes juguen un paper molt important en l'economia valenciana, per la quantitat de treballadors que ocupen i per la seua importància. I per la seua importància diria jo de les mateixes 260. 000 empreses en el conjunt del País Valencià. D'elles, cal tenir en compte que 233. 142 compten amb menys de 6 treballadors; 20. 317, entre 6 i 19 treballadors; 5. 171, entre 20 i 49; 1. 192, entre 50 i 99; 394 entre 100 i 199; 268, entre 200 i 999, i 21 empreses de més i molt més de 999.

Malgrat aquestes dimensions, les empreses valencianes sempre han tingut una clara vocació exportadora. D'ahí el 28,2% del nostre PIB, front al 21% de la mitjana nacional. Ara bé, la nostra participació en les exportacions de l'Estat espanyol han passat de ser del 18,9% al 13,1%; és a dir, el País Valencià ha perdut 5,8 punts en el test de les exportacions espanyoles.

Aquestes exportacions han estat fonamentalment del que s'anomena "intensitat tecnològica mitjana o baixa", amb un 91%, front al 82% de la mitjana espanyola. Tot açò és conseqüència, entre altres coses, de la manca de despeses en innovació tecnològica, el 6,3% de la totalitat d'Espanya, quan representem realment quant a quantitat d'empreses el 10,6%.

Aquesta situació és normal si tenim en compte que en el període 1996/1998 sols 2. 437 empreses industrials poden considerar-se innovadores, és a dir, han fet alguna acció en I+D+I, la investigació, el desenvolupament i la innovació.

Com posa de manifest un informe de l'Ogde, si les empreses gasten en I+D menys d'un 1% del PIB ens trobem davant d'una economia fràgil. Per davall d'unes despeses del 0,2 del PIB, com sembla ser que és el cas en estos moments del País Valencià. Un esforç excepcional i concertat deuria fer-se per part del Govern i les empreses.

El llibre verd per al debat sobre el sistema valencià d'innovació, que amb tota pompositat va presentar el president Zaplana el passat 21 de març, diu, i diu el mateix president Zaplana, que el sistema valencià d'innovació té recursos escassos, està poc articulat, feblement vinculat amb el sector socioeconòmic de la regió i compta amb una escassa participació empresarial. A més a més, cap dels seus elements ha assumit el lideratge.

I a mi em sembla, senyor conseller, que són unes diria jo que declaracions demolidores, que fa falta tindre molt de valor per a presentar-les després de sis anys d'estar vostés governant, i de quatre anys que esta diputada està incidint en el tema de la indústria valenciana.

He demanat la seua compareixença, per a que explique a les Corts el Pla estratègic de l'Impiva. Per posar de manifest el poc interés, perquè a mi em sembla que poc interés, que tenen vostés en el recolzament a les Pyme valencianes. I és que amb les dades que els he presentat i seguint l'informe de la Ogde caldria una intervenció contundent i articulada per a la seua millora. I per això, com els analistes reconeixen, es trobaren vostés en arribar al Govern Valencià, amb dos pilars fonamentals: l'Impiva i la xàrcia Impiva. Formada per setze instituts tecnològics, quatre CEI, o centres europeus d'empreses innovadores, i un parc tecnològic que tenen vostés paralitzat o ha estat paralitzat fins avui. Ha estat paralitzat fins avui.

I què feren vostés, senyor conseller? En una primera etapa intentaren desmantellar l'institut tecnològic. I després de moltes discussions i de l'oposició del sector afectat, varen fer marxa endarrera, que no està gens mal. En la passada legislatura, senyor conseller, l'exconseller Diego Such i jo mateix, varen debatre de forma molt continuada al respecte d'esta qüestió. I després hem tingut el pressupost de l'Impiva pràcticament congelat des de l'any 1995, en aproximadament 8. 000 milions de pessetes, que no han variat molt, eh? , que no han variat molt. Mentre, per altre costat, al País Valencià ens gastem cent milions de pessetes en la Ciudad de las Artes y de las Ciencias, o altres 60. 000 milions construint Terra Mítica.

Vostés es dediquen a presentar plans estratègics per a l'Impiva, o el recent llibre verd de la innovació, però no destinen recursos per a fer-ho. Eixe és el principal problema, senyor conseller. El que demostra que la seua és una política virtual, que sols existix en la seua imaginació i en la xàrcia. Però no en els pressupostos de la Generalitat. I em remet als últims pressupostos de la Generalitat, que no apleguen tan sols als 8. 000 milions de pessetes.

Davant l'opció de fer grans obres o de recolzar una xarxa de Pyme innovadores, amb qualitat (so per interferència d'un mòbil) respectuoses amb el medi ambient, i amb cura als riscs laborals dels seus treballadors i treballadores, vostés han optat per les grans obres. I això és evident, ahí estan. Si totes les presentacions mediàtiques que fan darrerament -el pla estratègic de l'Impiva, el Llibre Verd de la innovació- on hi ha crítiques molt dures a la situació actual, vol dir que volen rectificar, del que jo també estic satisfeta. Diré per tant, com diu un refrany castellà: "más vale tarde que nunca". I en desembre, els pressupostos hauran de contemplar eixa rectificació, que vosté, negre sobre blanc, ens acaba d'exposar en esta cambra.

Per altre costat, i baixant de la xàrcia una part del que significa el pla estratègic de l'Impiva, denote que hi ha cinc punts fonamentals per a poder-lo desenvolupar: la millora de la competitivitat en grans trets; l'accés de la xicoteta i mitjana empresa a les tecnologies de la informació i de la comunicació, que vosté ha fet esment en la seua exposició; el suport a les iniciatives orientades a incrementar la base tecnològica de les estructures productives; la potenciació de l'oferta de serveis de suport a la innovació, i la millora de la utilització dels recursos energètics. Jo diria que estos cinc punts són aquí els punts principals per a dur endavant el pla estratègic de l'Impiva.

Però seria incorrecte que després de vosté haver comparegut per pròpia voluntat, i jo d'haver-li demanat la compareixença, no li exposara algunes idees que jo crec que eixe pla de l'Impiva haurien de contemplar. I les he numerades en lletres.

La lletra a), jo entenc que cal comparar en avant el País Valencià no amb la resta d'Espanya, perquè som en estos moments la segona força industrial en el conjunt de l'Estat espanyol, sinó que sent una comunitat exportadora, perquè ho tenim damunt allò de l'exportació, hauríem de comparar-la, per a anar més enllà, per a desenvolupar-la millor, en altres zones del món desenvolupat, que fins i tot podríem buscar zones semblants a les nostres, com pot ser Suècia o pot ser Dinamarca, i ens podríem comparar en ells.

Lletra b), aprofitar el canvi de la ISO 9002 a la ISO 9000, versió 2000, que seria important perquè ho recull Europa. I aplicaríem a les empreses, diguem eixe reconeixement que han de tindre per a poder ser competitives en estos moments. D'eixa forma, per a canviar el sistema de gestió i innovació de les pròpies empreses, que és una part important, anar creant-ho. I sé positivament, senyor conseller ­fent un parèntesi­ que això no es pot fer ni en sis mesos ni en un any. Però es pot anar avançant. El Pla estratègic de l'Impiva hauria de recollir-ho, per a marcar-se un temps prudencial de desenvolupament de cadascun de tots els punts que el composen.

En la lletra c), buscar vies d'apropament entre la cultura de les Pime i la cultura científic tècnica, modificant les organitzacions per a què recolzen i gestionen la innovació.

La lletra d), recolzament a la xàrcia Impiva com els elements més propers a les Pime, i la relació d'aquestos en la universitat i amb els sistemes públics d'innovació, coordinant-los, evitant la duplicitat de recursos i la competència deslleial entre ells. Tenim diferents departaments que al ajudar a les Pime competixen indirectament, i això és fer-los un flac favor a les pròpies Pime. Per tant, hauria de tindre una reconducció el sistema. Reconducció el sistema, que si més no, faria més viable el poder treballar des de la pròpia conselleria per, diguem, contestar, informar, planificar. I comptar en la universitat, perquè solament ahir vàrem tindre ací un gran debat sobre la gent que ha acabat la seua carrera i està estudiant, està treballant en beques no reconeguts. Aleshores és fonamental comptar en la universitat valenciana.

Lletra e), que l'Impiva lidere el procés d'innovació, millore en la qualitat i en el medi ambient. Ja s'està fent, però a mi em sembla que el Pla estratègic de l'Impiva ho ha de recollir. A més això ho ha de recollir. L'adaptació de la normativa de la Unió Europea de seguretat en maquinària, és a dir, la modernització de la estructura de les Pime per a garantir un creixement sostenible.

Lletra f), l'administració hauria d'utilitzar les compres públiques per a fomentar aquest model. Vosté, també en el seu discurs, ha dit una cosa semblant al que jo li acabe d'exposar. Per tant, en butlletí en mà, vorem que el fons és el mateix. Però, com jo ja ho portava planificat, així li ho expose.

La senyora presidenta:

Senyora Pérez.

La senyora Pérez i Martí:

Acabe senyora consellera. Em queda un minut, un minut.

Lletra g), senyor conseller, cal promocionar la xàrcia Impiva amb molta major força. Perquè tan sols 10. 000 empreses del total de les 266. 000 del País Valencià, han utilitzat el seus serveis. I estes són dades de 1999.

Gràcies, senyora presidenta. (So per interferència d'un mòbil. Pausa)

La senyora presidenta:

Moltes gràcies, senyora Pérez.

Té la paraula el senyor Pérez Grau, en representació del Grup Parlamentari Socialista­Progressistes.

El senyor Pérez i Grau:

Senyora presidenta.

Senyores diputades, senyors diputats.

Senyor conseller.

El passat 30 de novembre vaig estar acompanyant-lo en la presentació del Pla estratègic de l'Impiva. I cal dir-li que allò va sonar bé. Allò va sonar bé. Els empresaris el reberen amb satisfacció. Els comentaris que jo vaig tindre de tots els afectats, bo, tenien unes grans esperances que allò es desenvolupara correctament. I per si faltava poc, fins i tot els pareixia bé el director general que hi havia. O siga, que amb aquestos precedents, no resulta gens estrany que vosté estiga ací avui a petició pròpia per a explicar-nos el pla. Efectivament.

Però al meu criteri, eixa diligència que vosté ha tingut hauria d'aplicar-la no sols quan les coses venen rodades sinó quan venen costera amunt. I m'explicaré el que vull dir-li. Després d'eixir de la presentació, quan vaig arribar ací a les Corts vaig fer una sol·licitud de documentació. La sol·licitud de documentació consistia en demanar-li a vosté el Pla estratègic de l'Impiva i el Pla d'optimització dels recursos de l'Ivex; li vaig demanar els dos.

Què va ocórrer? Va ocórrer, que poc temps després vaig rebre l'escrit de la molt honorable presidenta de les Corts donant-me les seus contestacions, que eren les següents: en el cas de l'Impiva, del Pla estratègic de l'Impiva, això que roda bé, vosté em va donar el pla complet. I jo l'he vist en molta estima a ma casa, perquè això d'estar u tranquil al seu despatx llegint-se'l, el predisposa favorablement. Però per una altra banda, em va dir que si volia vore el Pla d'optimització de l'Ivex que anara a la conselleria i que allí me l'ensenyarien.

Vaig acudir i no me'l van ensenyar. Van quedar per a un altre dia. I un altre dia que vam haver d'acordar que a mi em vinguera bé, acudisc allí i em sotmeten a la tortura malaia d'haver de transcriure durant més de tres hores el pla, lletra a lletra, amb la vigilància -que pareixia que era un alumne castigat pel professor-, amb la vigilància del secretari de la conselleria que no em perdia ull per si de cas fotocopiava alguna cosa. I la tortura era psicològicament terrible, perquè al costat estava la fotocopiadora. És que és el súmmum (rient-se) I clar. Vosté ha tractat d'una forma molt diferent un i l'altre. Jo crec que la diligència que vosté ha tingut en el de l'Impiva, hauria de tindre-la en tots igual.

Bé, dit això anem a centrar-nos en el que ens toca, que és el pla estratègic de l'Impiva i a parlar en futur. Que és una cosa molt bonica, i del que m'agradaria deixar perfectament compte, d'eixe estudi que ha fet tranquil·let, a casa, ja dic, i en predisposició positiva. Bé, és que açò ­perdone, senyor Ramírez, no em mire així, és que era una necessitat biològica; si a vosté l'hagueren torturat durant tres hores en un despatx, vigilat per un altre, escrivint a mà, també ho haguera fet­, bé, anant al que estava comentant-li respecte el pla. L'Impiva ja va nàixer com una idea de situar una nova política industrial de recolzament a totes les petites i mitjanes empreses.

Bé, el que fa el pla és seguir en aquesta línia, i la seua organització, a través dels instituts tecnològics dirigits per les pròpies sectorials, que va ser aleshores valorada com la millor d'Espanya, és el que en estos moments s'intenta adaptar com correspon a l'actualitat. Es obvi que en aquell moment els problemes que hi havia no són els problemes d'avui. Aleshores estàvem patint algun tipus de crisi, inflacions altes, etcètera. I ara estem en una situació en què efectivament correspon replantejar-se la situació com preveu en el pla.

Però no hem d'oblidar, no hem d'oblidar que quan va nàixer ja tenia d'alguna manera la intenció de recolzament a les empreses. I l'Impiva ha estat sempre a peu de fàbrica. On hi havia una localització industrial? Allí teníem una delegació de l'Impiva. I ara el que diu el pla és que cal recolzar això encara més, que cal estar damunt. Vosté ens ha parlat fa un moment de l'aproximació de la comarcalització. Molt bé. El projecte Proxy. El projecte Proxy és un excel·lent projecte, jo crec que està molt ben enfocat. I més encara quan diu que els punts Proxy van a ser atesos per les pròpies organitzacions empresarials.

Crec que això és una cosa molt interessant, i és una tasca apassionant col·laborar en la modernització dels sectors productius de la Comunitat Valenciana. Per tant, li desitge que tinga èxit en eixe tema. En els instituts tecnològics sempre van nàixer com a respondre a una necessitat sectorial. Evidentment, i crec que ha estat molt bé, perquè és la investigació l'I+D+I dut on correspon, al que li cal, a l'empresa en concret o a la sectorial en concret. I en eixa línia, bo, es va posar a disposició dels empresaris preocupats, els que volien més, un millor disseny, millorar la qualitat dels productes, investigar en totes les seues variants, internacionalitzar-se, etcètera.

I que ara vosté diga que van a crear nous instituts, bo, que preveja el pla. Ja se n'han creat alguns, va a continuar-se en eixa tasca, dotar-los d'una major autonomia. Dir que es cree una associació de tots ells, que ara vosté ens acaba de recordar fa un moment per a què aconseguisquen majors ajudes, que puguen funcionar d'una forma ajustada, doncs bo, tot això és una mesura plausible. Però permetra'm una vegada, i sense que servisca de precedent, que jo em retrotraga a quan vostés estaven en l'oposició que dien que el que calia fer amb els instituts tecnològics és desmantellar-los. Per tant, ara que es valoren i que pensen recolzar-los, ampliar-los i fins i tot fer que la cosa vaja molt millor, perquè pensen dotar-los tot el que calga, jo crec que és una mesura plausible i té el nostre reconeixement.

És obvi que una xicoteta empresa mai pot tindre tots els recursos que té una gran. Per tant, llegir en el pla que van a augmentar les ajudes, sobretot en els temes d'assessorament i fins i tot que es contemple la possibilitat de fer plans estratègics individualitzats per a cada empresa, bo, això és una cadena de bones notícies, i cal dir-ho tal com correspon.

El que haja utilitzat durant tot el pla la frase de Impiva empresa de servicis de les Pime, que vui vosté ací li ha dedicat molta part del tema, també és una cosa molt positiva; és una frase que expressa el sentit del naixement de l'Impiva i que no sobra repetir-la totes les vegades que calga, com ha fet vosté ara, en la línia de donar-li un major contingut, que és el que pretén en el pla. Molt bé, servicis als minoristes, majoristes i clients per utilitzar la forma.

La senyora presidenta:

Senyor Grau, vaja finalitzant.

El senyor Pérez Grau:

Disculpe, senyora presidenta. Bo, anem finalitzant.

Mire, senyor conseller, és una partitura que m'agrada, és una partitura que es mereix un bon concert. Ara vostés han d'orquestrar-la, han d'orquestrar-la i criar els solistes que la duguen avant. Com? Fent el reglament i posant davant les persones que hagen de dur les àrees cap avant. Han de fer-ho.

Vull que sàpiga que esperem que acabe en un bon concert i no un soroll, perquè aquells que siguen els solistes no respecte el que està escrit. Nosaltres acudirem i seguirem tot el temps que faça falta per a intentar controlar que efectivament es respecte i es duga endavant tot el que està escrit.

No em puc anar, com a matemàtic, sense dir-li que espere que quan en el pla es diu que volen que canvie el rumb de l'Impiva completament, diguen que volen que canvie en un arc de 360 graus, perquè jo crec que això és deixar-lo conforme estava. Espere que haja sigut un lapsus del redactor i no que el subconscient li haja traïcionat. I anem a pensar que el que volia dir és 180 graus, perquè si no el que pensàvem és que la traïcionat el subconscient i que el que vol és aplicar la famosa frase eixa de: "canviem-ho tot perquè res canvie".

Res més i moltes gràcies. (Remors)

La senyora presidenta:

Moltes gràcies, senyor Pérez Grau.

Té la paraula el senyor Ramírez, en representació del Grup Parlamentari Popular.

El senyor Ramírez Sorribes:

La senyora presidenta:

Moltes gràcies, senyor Ramírez.

Té la paraula, per a donar resposta conjunta, l'honorable senyor conseller.

El conseller d'Indústria i Comerç:

El senyor vicepresident primer:

Moltes gràcies, senyor conseller.

Per a rèplica, pel Grup d'Esquerra Unida del País Va-lencià, la il·lustre diputada Dolors Pérez té la paraula.

La senyora Pérez i Martí:

Gràcies, senyor president.

Senyor conseller, més que el que és una rèplica, encara que es diga així correctament, és un aclariment de principis.

Anem a vore. Vosté m'ha fet esment a les grans obres, perquè és la qüestió que sembla que sempre siga la picabaralla entre el que és el Govern i el que és l'oposició. Aleshores, vaig a explicar-li per què li parle jo d'estes dos grans obres, quan vosté sap positivament que des d'esta trona he dit moltes vegades que una gran obra d'eixes. , en fan falta algunes en el conjunt del País Valencià, però que determinem quin País Valencià volem, si volem un País Valencià de serveis o si volem un País Valencià conforme el tenim en estos moments, que tinga indústria, que tinga agricultura. No, no, jo no critique eixa part. No és qüestió de criticar-la en estos moments. I la veritat que entenc que d'estes coses, governe qui governe, sempre se'n solen fer alguna.

Però, sí que critique la situació per què se va a travessar per les Pime. Li ho conte dintre d'una història ràpida de les Pime i des que el senyor Diego Such i jo, el senyor exconseller d'Indústria, començàrem a discutir. I jo dic: si nosaltres havem gastat 160. 000 milions de pessetes en dos grans obres, haguérem gastat una mica menys i haguérem invertit en allò necessari que realment dóna diners, dóna llocs de treball, reinvertix en la pròpia casa i, de més a més, fa un teixit industrial de primera magnitud, jo opine que haguera estat encertat, encertat. Que al cap de sis anys està bé el que fem però al cap de sis anys és tardar molt. I simplement li he anomenat eixes dos grans obres per eixes dos qüestions, ni més ni menys.

Vosté sap, senyor conseller, que, en nom d'Esquerra Unida, a mi em tindrà a la seua disposició quan realment realitzen projectes de les característiques que ara la conselleria acaba de realitzar. En este pla, que és important per a rellançar la indústria, evidentment em trobarà sempre que em necessite, perquè puguem debatre'l, per a aportar-li les idees que humilment puga aportar i també per a presentar-li i debatre amb vosté tots aquells punts que estimem que no són convenients en el moment que calga o que estimem que li faça mal a tot el que és el col·lectiu Pime. Naturalment que sí. En eixe camí ens vorem. I en eixe camí vosté em trobarà sempre.

És positiu coincidir en les insuficiències, quan vosté me diu: "Vosté parla d'insuficiències". Jo pense que és positiu, perquè parlar d'insuficiències i estar d'acord amb elles és avançar, és reconéixer que cal trencar, cal aplicar un pla estratègic i cal avançar. Per tant, per a mi és una satisfacció que vosté també coincidisca que això és un punt primordial per a partir a una millor faceta.

I, després, vosté m'ha dit, senyor conseller, que jo he parlat del desmantellament dels instituts tecnològics ­ho he comentat moltes vegades­, i no és una broma el que li dic, i no és una mala sensació, i no és una cosa que a mi se m'ocórrega per dos visites realitzades, perquè quan tinc les coses clares no solc fer visites.

Mire, quan començàrem la legislatura passada, la V Legislatura ­vosté estava ací de diputat, igual com jo que continue, vosté ja és conseller­, els dos primers anys la indústria va tindre una baixada. , anem a vore, no baixada perquè no s'ajudara, sinó perquè no hi havia reconeixement a la pròpia indústria. La situació que es travessava en els instituts tecnològics era, de veritat, patètica. La gent, la gent del sector que estava treballant en eixos instituts tecnològics. , que li he de dir? Sota el meu parer, va ser una de les millors coses fetes per al País Valencià: crear un parc tecnològic. Això va ser el millor que varen poder fer. Clar, parlem d'economia, parlem de riquesa, alguna cosa s'havia de fer. Però eixos dos anys, vaen ser cruels, fins a tal punt que jo, vosté se'n recordarà que en l'any 1997 vaig tindre el primer debat per a parlar exclusivament sobre les Pime amb l'exconseller Diego Such. I és de veritat que en eixos moments varem tindre punts de coincidència fortíssims per començar a atendre a tot un sector importantíssim que donava suport a les Pime valencianes.

O siga, que jo no l'he enganyat en el que li he dit, he intentat, de quatre anys de treball, fer una xicoteta recopilació i marcar-li en el que eren les grans obres la diferència que havera suposat restar-li menys diners en eixes grans obres, encara que haveren tardat dos anys més en fer-se, i atendre més al sector Pime, al sector Pime, perquè són atrevits, perquè són arriscats, perquè val la pena, perquè val la pena, i jo estic satisfeta que a hores d'ara la Conselleria reconega que és una font importantíssima de llocs de treball i de riquea per a la Comunitat Valenciana. I que això s'ha de fer dintre d'una globalització, poder competir amb qualsevol part del món.

Gràcies, senyor president.

El senyor vicepresident primer:

Moltes gràcies, senyora diputada.

Pel Grup Parlamentari Socialista­Progressistes té la paraula l'il·lustre diputat Pérez Grau.

El senyor Pérez Grau:

Senyor president.

Senyores diputades, senyors diputats.

Senyor conseller, mire, en resum, el pla està estructurat en dos pilars que són molt difícils de rebatre com a estructura escrita.

En primer lloc, parlen de l'intent de corregir els defectes que té. Clar, tots volem corregir els defectes que té. Diuen que s'ha de simplificar l'acció administrativa. Tots volem simplificar l'acció administrativa. També diuen que s'ha de propiciar la utilització de noves tecnologies. Bé, eixe debat és mundial, evidentment, no hi ha ningú que puga parlar en contra d'això, i si damunt diuen: "És que la utilització de les noves tecnologies per part de l'Impiva pot fer l'efecte senyal, el que diem l'efecte senyal, a efectes que les empreses, les Pime que estiguen consorciades, puguen pensar que això és important i que ho utilitzen també". Perfecte, si és que estem parlant d'una estructura i en eixa estructura, doncs, s'escriu per professionals i per gent que està capacitada, coses que efectivament són de raó.

Allò de fomentar la retroalimentació: estupend. Que hi haja el que s'ha comentat ací que es funcione a nivell pla, lineal, com correspon hui en dia: per suposat que és aixina. S'ha de rebre informació de les empreses per a autoavaluarnos, per a vore si la cosa va bé o no va bé, per a canviar en funció d'allò que rebem.

Però jo el que voldria que tinguera en compte és que nosaltres no hem vingut ací per a dir "mire, està molt bé això, està molt bé que ara es replantegen la forma d'actuar respecte a les empreses que també donen servicis", com puguen ser les cambres de comerç, les universitats, que sí que apareixen relacionades en el pla o les organitzacions empresarials. Bé, que replantegen, evidentment que replantegen, però no diu el com va a replantejar-se i de quina manera. S'entén que és perquè prenguen més protagonisme les organitzacions empresarials sectorials que estan en instituts tecnològics, s'entén, però no està ­diguem­ expressat.

Això per una costat, que és el costat que parla de ­diguem­ millorar allò que està funcionant mal. Per un altre parlen de futur, i quan parlen de futur, parlen de comarcalització. A mi m'agrada moltíssim la referència que fan a la comarcalització, bé, que això que hi haja una situació industrial que estiga al costat l'oficina de l'Impiva perquè es puga funcionar d'una forma molt ràpida, això és meravellós. O siga, que això són coses que estan ben dites. Allò de subvencionar les Pime reals i allò de la discriminació positiva. Moltes voltes ho hem dit ací tots els grups de l'oposició, cada vegada que hem vingut i hi han hagut pressupostos, demanant que es subvencionaren; bé, que ara aparega escrit, encara que siga amb la referència per a aquelles que tinguen base tecnològica, doncs, seguim parlant de coses estupendes. La gestió plurianual, doncs està molt bé. Que vaja a augmentar-se el servici a les empreses que està donant-se, i allò de totes les col·laboracions, inclosa la de l'Ivex. Tot això està molt bé.

Però el que nosaltres volem fer-li vore i dir-li, senyor conseller, que això és un esquelet. És com al xicon que va a ensenyar-se biologia i li posen un esquelet davant. L'esquelet no té cap, i no sabem si eixa persona que estava allí, que podia ser un home o una dona, després acabarà sent una persona agradable, ideal, ben estructurada, o no. Perquè el que estem veient únicament són els ossos, i el que és pla estratègic de l'Impiva és únicament els ossos, i clar, el que nosaltres volem és que la forma que se li done siga la correcta, la que cal per a l'empresa valenciana i per a tots els seus interessos. I això és el que estem dient-li, que estarem atents a vore com van reomplint eixe esquelet i com va estructurant-se tot el que significa el pla estratègic de l'Impiva dirigit a les empreses.

Damunt, per si quedava alguna cosa, perquè veja que sí que ens ho llegim tot amb molt de cariño i ho hem consultat amb tot el món que jo pensava que fóra entés al respecte, el que òbriguen una porta per a contracrear noves estructures com, per exemple, l'Agència Valenciana de l'Energia, que pot tindre inclús competències alienes al que és l'Impiva i que vagen estructurant-se pel seu compte, doncs, també és una camí nou. Com anem a dir a un camí nou que ens pareix mal, ens pareix molt bé, després vorem com acaba, però que el camí és nou i interessant, sense ningun tipus de dubte.

En definitiva, senyor conseller, pense, des de l'òptica més humil, que estem per a col·laborar, per a col·laborar en el que faja falta. Vosté té un esquelet de funcionament futur i present ja del que és l'Impiva. Ara cal reomplir-lo: ens ha de fer les ordres reglamentàries que el duguen endavant, com va a crear tot els nous tipus d'ajudes que vosté ha estat comentant-nos, qui va a posar enfront de l'organigrama i tot això perquè la cosa puga funcionar. Bé, tot això està per vindre, estem a l'espera que tot això vaja produint-se. Per tant, l'emplacem, que ja crec que ho he deixat clar en la intervenció anterior, però l'emplacem, per favor, que vinga de nou ací, d'ací un any, un temps prudencial, a dir-nos com està anant la cosa.

I també voldria fer-li una pregunta, astò ja és una pregunta: el que han fet de l'Agència Valenciana de l'Energia, va a quedar ahí o és un precedent perquè es puguen fer altres tipus d'estructures per a atendre necessitats que satisfaguen les Pime valencianes fora del que és l'arc de l'Impiva? És que com ha eixit com a idea nova i només està esta i no sé si açò acaba ahí o és un primer pas per a seguir endavant en altres situacions.

Res més i moltes gràcies.

El senyor vicepresident primer:

Moltes gràcies, senyor diputat.

Per a rèplica, té la paraula el conseller, don Fernando Castelló.

El senyor conseller d'Indústria i Comerç:

Es cierto que se les da mayor protagonismo a las asociaciones empresariales, pero lo que se pretende, lo que se pretende, es que todos podamos conformar ese sistema nuevo y ese modelo de relaciones nuevo entre el instituto y la red de empresas, es decir, de nuestras empresas. Por eso, bueno, yo creo que se le da más protagonismo porque no lo habían tenido. Es decir, es elevarlas a un nivel, a un rango en donde creo que todos debemos estar en esa cooperación de ese nuevo modelo del propio Instituto, simplemente es eso.

Compareixença del conseller de Cultura i Educació, senyor Manuel Tarancón Fandos, per tal d'informar sobre la política de la conselleria en matèria de participació de mares i pares d'alumnes i la seua representació en les institucions educatives de la Generalitat Valenciana, sol·licitada pel GP Socialista­Progressistes (RE número 21. 356). Pàgina 2664.

El senyor vicepresident primer:

Moltes gràcies, senyor conseller, moltes gràcies, senyor Castelló.

El punt 13 de l'ordre del dia és la compareixença del conseller de Cultura i Educació per a informar sobre la política de la Conselleria en matèria de participació de mares i pares d'alumnes i la seua representació en les institucions educatives de la Generalitat Valenciana, sol·licitada pel Grup Parlamentari Socialista­Progressistes.

El senyor conseller de Cultura i Educació:

Moltes gràcies, senyor president.

Senyories.

Comparec per a informar sobre la política de la Conselleria de Cultura i Educació respecte a la participació de pares i mares d'alumnes i la seua representació en les institucions educatives de la Generalitat.

El Govern Valencià aposta per una educació de qualitat, lliure, plural i participativa de tots els sectors socials implicats en l'educació com a motor de futur i progrés del nostre poble.

Volem una política feta des del diàleg, coparticipada amb la comunitat educativa, perquè l'educació de qualitat requerix la participació de totes les persones i entitats que intervenen en ella: professores, professors, alumnes, sindicats, mares i pares d'alumnes.

La política de la Conselleria de Cultura i Educació està dirigida a impulsar i fomentar eixa participació per a aconseguir el projecte d'una escola participativa.

Com a pas important cap a este objectiu, la Conselleria de Cultura i Educació, entenent la necessitat de crear un òrgan directe de participació dels pares i mares, per Ordre de 18 d'abril de 1996, constituí la mesa de pares com a òrgan col·legiat de participació de les associacions de pares d'alumnes, integrada paritàriament per huit membres del sector de pares d'alumnes pertanyents a les dos confederacions de pares més representatives en l'àmbit de la Comunitat Valenciana.

La mesa de pares nasqué ­i aixina ha sigut la seua activitat­ amb la finalitat de ser un òrgan d'estudis, de discussió i de negociació d'assumptes que afecten a la comunitat educativa, de les propostes rellevants de disposicions normatives sobre ensenyament que elabore la Conselleria de Cultura i Educació i de proposar l'adopció de mesures sobre la millora de la qualitat de l'ensenyament i realitzar un seguiment de la seua execució.

Amb la constitució d'esta mesa, es produïx un major acostament entre l'administració educativa i els ciutadans, en facilitar la participació als pares i mares de l'alumnat i de les seues organitzacions més representatives en l'elaboració o aplicació de les disposicions que afecten l'àmbit educatiu. I s'aconsegueix que tots els agents socials que intervenen en el sector educatiu valencià estiguen implicats en la seua gestió per a consolidar el futur d'una cultura participativa real i fonamentar unes bases importants de convivència, tolerància i pluralitat als centres educatius de la Comunitat Valenciana.

Des de la seua constitució en l'any 1996, entre la mesa i l'administració educativa s'han celebrat nombrosos reunions per a tractar temes que afecten l'educació, destacant, entre altres, el mapa escolar, llibres de text, reglament orgànic de centres d'infantil, primària i secundària, construccions escolars, informació sobre currículums dels cicles formatius, requisits mínims dels centres d'educació infantil, criteris de plantilles en secundària, adscripció de col·legis a instituts i un llarg etcètera.

En l'àmbit de la realitat de la relació entre l'administració educativa i pares i mares d'alumnes i legítims representants, i com a reflex de la voluntat del Govern Valencià i del Partit Popular de fomentar i consolidar la participació dels agents socials en l'àmbit educatiu, l'any 1999 es produí un fet ben significatiu, ja que per primera vegada es firmà el 27 de maig un pacte entre la Conselleria de Cultura i Educació i les confederacions d'associacions de pares i mares d'alumnes de la Comunitat Valenciana per a impulsar la participació i millorar la qualitat de l'ensenyament en la nostra comunitat.

Este pacte arreplegà el present i futur de la política de la Conselleria de Cultura i Educació en matèria de participació de pares i mares d'alumnes en establir-se els compromisos d'actuacions, destacant com a projectes bàsics: Difondre entre les associacions de pares i mares d'alumnes les campanyes per a la celebració de les eleccions a consells escolars, incentivant la participació d'este sector de la comunitat educativa. Analitzar, estudiar i elaborar les mesures necessàries que milloren la participació i representació de les organitzacions de pares i mares en els consells escolars en tots els seus àmbits. Impulsar i crear un centre d'informació i d'assessorament permanent per als pares i mares d'alumnes. Incrementar la partida destinada a la subvenció de les activitats de les confederacions, federacions i associacions de pares i mares d'alumnes amb una línia pressupostària específica pròpia. Potenciar la mesa de pares i administració educativa com a fòrum fonamental del debat, negociació i col·laboració amb l'Administració. Iimpulsar la participació de les confederacions de pares i mares d'alumnes en els òrgans i en les institucions que intervinguen directament o indirectament en l'educació. I establir convenis que permeten el desplegament estatutari de les funcions de les confederacions de pares i mares d'alumnes, per a facilitar les seues competències i responsabilitats en l'organització de les seus activitats.

Per a la consecució dels objectius marcats en el pacte, es va crear, a través de la Llei de pressupostos per a l'any 2000, una nova línia pressupostària dotada d'un crèdit de 100 milions de pessetes per a l'establiment de convenis de col·laboració per a millorar la formació i l'assessorament permanent dels pares i mares dels alumnes de la Comunitat Valenciana.

Junt a l'aparició d'esta nova línia, cal destacar la partida pressupostària anual per al foment, participació i associacionisme de pares i mares d'alumnes, que té com a finalitat ajudar estes associacions en el funcionament i la participació en el sector de l'ensenyament.

Cal destacar, de la mateixa manera, que en el marc de les institucions educatives de la Generalitat Valenciana, els pares i mares de l'alumnat tenen 11 representants en el Consell Escolar Valencià, màxim òrgan consultiu en matèria d'educació de la Comunitat Valenciana.

La designació dels representants de mares i pares d'alumnat que forma part del Consell Escolar correspon a les confederacions més representatives de la Comunitat Valenciana, com així resulta de la normativa aplicable.

Senyories, el Govern Valencià, del Partit Popular, defensa i desplega, i ha desplegat, una política real de defensa de la participació dels agents socials en l'educació com a element integrant i necessari d'una educació de qualitat.

Moltes gràcies, senyor president.

Moltes gràcies, senyories.

El senyor vicepresident primer:

Moltes gràcies, senyor conseller.

Intervenció del grup sol·licitant per a fixar la seua posició. L'Il·lustre diputat senyor Baltasar Vives té la paraula.

El senyor Vives i Moncho:

Amb la vènia del president.

Senyories.

Jo, abans d'analitzar la compareixença del conseller, que havíem sol·licitat perquè s'havien produït uns fets que fins i tot havien tingut repercussió en els mitjans de comunicació, i sobre tot uns fets que ens havien aplegat de les confederacions i federacions de pares d'alumnes que ens preocupaven, abans d'entrar en la compareixença del conseller i de fer la meua primera anàlisi, vull fer dos consideracions prèvies que me pareixen importants.

Quan el conseller planteja inicialment que el Govern Valencià està per la participació, jo vull recordar-li al conseller ­i jo supose que ell ho sap, perquè jo crec l'article 27 de la Constitució se'l coneix­, que el tema de la participació no és voluntat que puga tindre un conseller o no, o un Govern o no. El tema de la participació és que és un mandat constitucional. És a dir, no és ni tan sols un mandat legislatiu, és constitucional. Perquè ja sap vosté que l'article 27 de la Constitució té deu punt, dos dels quals parlen de la participació. En concret, l'apartat 5 de l'article 27 el que diu és que els poders públics garanteixen el dret a tots a l'educació, i ho garanteixen mitjançant tres coses: mitjançant una programació general de l'ensenyament amb la participació col·lectiva de tots els sectors afectats i la creació de centres escolars. I després el 7 diu que els professors, els pares i, en el seu cas, els alumnes intervindran en el control i la gestió de. etcètera, etcètera. Val?

Per tant, el problema no és un problema legal, és un problema constitucional. I la Constitució només diu dos coses, això i l'autonomia universitària, que també és constitucional, que no és legislativa, que també és constitucional. Molt bé.

L'altre element que jo volia dir prèviament és que, com sempre, de la seua intervenció primera el que he vist és que jo és que trobe que el Govern del PP, el Govern del senyor Zaplana no creu en les coses i, per tant, sempre busca només l'elements instrumental d'allò a què estem referint-nos. I, en este cas, vosté ha fet una intervenció a l'ús sense creure en el tema este, o almenys això m'ha paregut a mi, i sense donar cap explicació convincent a la situació.

Quin és l'estat de la qüestió en aquest moment, des del meu punt de vista? Miren vostés, per si ses senyories no ho saben del tot, jo els explicaré breument, molt breument, perquè no tinc massa temps, quina és la situació. Hi ha una Covapa, que és la Confederació de Pares i Mares d'Alumnes de la Comunitat Valenciana, que en teoria agrupa a totes les federacions i associacions de pares de la comunitat. Hi ha tres Fapa provincials, tres federacions de Fapa provincials: una de València, una d'Alacant, una de Castelló, i almenys dos d'Alacant que estiguen en este moment registrades. No sé si n'hi ha alguna mes, perquè li he fet una dotzena de preguntes al conseller, que encara no ha contestat, sobre tot este tipus de coses, i supose que ho sabrem quan les conteste. Hi ha a més unes altres Fapa, unes altres federacions de pares d'àmbit territorial diferent, per exemple, comarcal, com la de la Marina Alta, com la d'Alcoi, com la d'altres entitats. I després a nivell central, a nivell federal, a nivell de tot l'Estat espanyol, hi ha dos grans federacions, la Concapa, que és la de la federació catòlica, i la Ceapa, que és la de l'escola pública. Molt bé. Eixa és la situació.

I aleshores, el problema que tenim és el següent. Segons eixa situació que tenim, la federació de pares d'alumnes de València té aproximadament unes 544 associacions de pares federades en la federació de València. La federació de Castelló té 250 federacions federades a Castelló. I la federació d'Alacant està dividida entre la de Gabriel Miró i la d'Enric Valor, la Gabriel Miró té aproximadament ­no ho sé, però, bé, ja m'ho dirà vosté perquè vosté té les dades més concretes­ unes 200 i pico associacions, i la Enric Valor un centenar d'associacions, si considerem que ja estan incloses ahí la Fpma de la Marina Alta i la de Sanchis Guarner d'Alcoi.

Però, clar, això significa que unes 894 associacions de pares i mares d'alumnes no estan en la Covapa, no estan en la confederació de pares d'alumnes. I per quina raó no estan? Primer, perquè la federació de pares d'alumnes de València no hi ha cap associació que estiga en Covapa perquè se'n varen eixir, és a dir, no es reconeixen en Covapa. La de Castelló tampoc i la d'Enric Valor d'Alacant tampoc. Vol dir que el 70% de totes les associacions de pares d'alumnes, és a dir, el 70% del pares i mares d'alumnes d'esta comunitat, no estan representats ni reben pràcticament ni un duro, o molts pocs, en relació a l'altre 30%. És a dir, un 30% pràcticament se'n porta quasi el centenar de milions de pessetes i un 70% pràcticament no rep res. Inclús enguany, que ja hi ha una quantitat assignada, 51 milions de pessetes per a la Covapa, 5. 800. 000 per a la Fapa de València, que és més que les dos juntes, va i resulta que diuen, segons les meus notícies ­i si no, ja les desmentirà el conseller­, que quan arriben allí només van a rebre unes 820. 000 pessetes. Ja explicaran per què.

Clar, això és una cosa complicada, perquè si realment resulta que el 70% dels pares no reben quasi ni un duro i un 30% dels pares reben pràcticament tots els diners, el tema comença, com a mínim, a sospitar que l'assumpte no va massa bé. Però és que fa uns dies, el dia 3 de març, si no recorde malament, dos de les federacions de pares, perquè la Covapa està formada per federacions provincials, dos de les federacions, la d'Alacant i la de València i la de Castelló, diuen que dissolen Covapa. Jo no sé si la . Això ho diuen ­i estan els documents, jo els tinc ací; si vol, li'ls ensenye, conseller­, i ho envien a tot el món. Jo supose que s'haurà recorregut o el que siga, però jo no ho sé. La qüestió és que eixos diuen que dissolen Covapa.

Però és que després d'haver dissolt Covapa, o almenys de vosté haver rebut com a conseller que una part important d'això han dissolt Covapa, es tornen a nomenar els representants de pares en la mesa de pares. Saben vostés qui ha dit quins pares han d'anar al consell escolar valencià i quins pares han d'anar a la mesa de pares? No el 70% dels pares que estan representats en estes associacions que deia jo, sinó el 30% que està en Covapa és el que designa tots i cada un dels membres tant de la mesa de pares com del consell escolar.

Se'm dirà que és un problema de legislació vigent. Jo el que plantege és: què pretén la Conselleria d'Educació amb este tipus d'actituds? Què pretén la Conselleria d'Educació quan s'està d'alguna manera negant la participació a la majoria de pares i mares d'este país i només s'escolta a uns quants? I dóna la casualitat, la casualitat ­no és només que una casualitat­ que quan se fan les plataformes en defensa de l'escola pública, se fan les manifestacions, el 70 % dels pares i les mares recolzen la manifestació. Però eixos no són els oficials. I els que reben els duros, ni un recolza les manifestacions en defensa de l'escola pública. Però és una casualitat, no és res més. Vull dir jo que això no va més enllà, això només és una casualitat, que el 70 %, doncs, resulta que recolzen les manifestacions per l'escola pública, i el 30 % que rep els duros, ni una pesseta. És a dir, eixos no sols no van, sinó que es dediquen a anar per les associacions diguent que això és un muntatge dels partits d'esquerres que són molt roïns, del Psoe, que són un desastre, i que estan per ahí marejant el personal. Eixa és la situació que tenim, però això, com vosté sap perfectament, és una casualitat.

La mateixa casualitat que, per primera vegada en la història de la participació, en l'última constitució del Ple del Consell Escolar, Fapa, la federació de pares de València, que és la més nombrosa, va nomenar els seus representants, i quan van arribar al Consell Escolar Valencià, és la primera vegada, que jo recorde, perquè jo he sigut president del Consell Escolar i, per descomptat, en els meus temps li puc assegurar que no passava, estava ­diríem­ la gent de. com es dia això. els servei d'ordre de la conselleria, perquè trobe que és una empresa privada que està allí al servei de la seguretat de la conselleria, no ho sé com està l'assumpte, però, una cosa pareguda, i va. dic jo, no ho sé, jo és el que m'han contat i el que he vist en les fotografies i tal, perquè jo no ho sé si és aixina o no, ja m'ho dirà vosté, i resulta que no va deixar entrar a representants de la Fapa València perquè hi havia ordre concreta del president del Consell Escolar, que també hem demanat la reunió de la comissió per a vore si podem fer que vinga a les Corts a dir-nos què és el que passa, doncs, no havia deixat entrar els representants dels pares i mares.

Clar, això ens preocupa enormement, però ens preocupa encara més que en este moment, el que plantejava el conseller, que són ordres que estan plantejades per al tema de les subvencions, encara no hi haja una resolució en què diga eixes ordre com s'han donat, i per tant, no sabem quants diners han anat a parar a cada costat. Jo li ho he preguntat a vosté, conseller, i encara no m'ha contestat. Supose que hui contestarà alguna cosa, i si no, supose que contestarà després, encara que les preguntes que li faig no sempre les contesta i he de passar després a altre tipus d'indrets, perquè realment el tema de l'opacitat és un element important en la defensa d'alguns interessos, que nosaltres creguem que no és així.

Com que resulta que la participació és constitucional, com resulta que la participació és imprescindible per a un ensenyament de qualitat, estem molt, realment, preocupats, no del discurs, perquè una cosa és predicar i l'altra donar blat; no del discurs, sinó estem preocupats de la realitat, i la realitat és que la majoria de pares i mares d'esta comunitat no són escoltats. Des de fa més d'una any té peticions per part de Fapa València de rebre el conseller. Encara no ha pogut rebre el conseller. Li passa exactament igual com la Federació d'Escola Valenciana. No sé què li passa que amb eixe tipus d'associacions, no hi ha manera que el conseller tinga mai un minut per a rebre'ls. Als altres si que els pot rebre, moltes vegades, però a eixos no.

I, per tant, només preguntar-li, per acabar, perquè després ja li preguntarem alguna cosa més. N'hi ha un registre en la Conselleria d'Administracions Públiques i Justícia, però ara n'hi ha una altre registre, pareix ser, en la Conselleria d'Educació. Ens agradaria que ens explicara què passa amb eixos dos registres? Per què cada un dels dos? I amb quins criteris, si amb els criteris de la Conselleria d'Educació o amb els criteris de la d'Administració i Justícia, són els que se repartixen els diners o com està eixa situació. Perquè nosaltres entenem que per a les associacions de pares d'alumnes regix la norma general, que s'han de registrar en el Registre General d'Associacions, però no sabem encara quins són els criteris pels quals en la conselleria funciona un altre registre amb què s'està, d'alguna manera, dient a les associacions que n'hi ha algun tipus de dificultats amb algunes associacions que, precisament, estan associades a les federacions de pares que no estan ­diríem­ entre les majories.

Per tant, tot això és el que volem saber en principi, encara que després vorem més coses, i una vegada que sapiam això, ja anirem d'alguna manera tractant d'aprofundir en com i de quina manera se gasten els diners els pares d'eixos 100 milions de pessetes tan generosos que la Conselleria està fent, per què uns tenen un tipus de plantejament a l'hora de presentar la documentació per la qual acrediten que eixa subvenció s'ha gastat i altres tenen altre tipus de raser per a poder-ho fer.

Moltes gràcies, president.

El senyor vicepresident primer:

Moltes gràcies, senyor diputat.

Per a fixar la seua posició o fer observacions, té la paraula l'il·lustre diputat d'Esquerra Unida senyor Cardona. Esquerra Unida del País Valencià té la paraula.

El senyor Cardona i Pla:

Gràcies, senyor president.

Senyors diputats, senyores diputades.

Com que l'il·lustre diputat que m'ha precedit en l'ús de la paraula ha explicat la situació en què es troben hui en dia les associacions de pares d'alumnes, les seues relacions, les federacions i les confederacions, jo no vaig a repetir-ho, però estic bàsicament d'acord amb l'explicació, amb la descripció de la situació que s'ha fet.

És a dir, que existix una divisió substancial, hi ha hagut un trencament en el moviment de pares, i eixe trencament està resultant molt negatiu per a l'escola pública.

Els pares han sigut tradicionalment un sector molt reivindicatiu en l'educació. I això és molt normal, perquè ells són, moltes voltes, els usuaris o les persones que representen els usuaris dels centres escolars. Allí tenen els seus fills, i quan ressaltem que l'educació és tan important per a la formació, per al desenvolupament de la persona i tot això, els que creguem que això no són paraules buides pensem que realment s'ha de controlar i s'ha de vigilar la qualitat educativa.

Clar, els pares que estan damunt, que estan a més afectats pels problemes educatius, siguen els que siguen: falta de centres, ineficàcia d'algun professor, dificultats horàries, etcètera, etcètera, i per tant, sempre han sigut els pares un sector que s'ha mobilitzat molt i en gran quantitat per reivindicar la qualitat educativa.

Però clar, el que ens trobem ara ací és una divisió realment greu i molt negativa. Nosaltres pensem que eixa divisió ve causada perquè la conselleria o els poders públics del Partit Popular no reconeixen la majoria d'edat dels pares i de les seues associacions per a participar d'una manera autònoma i d'una manera suficient en l'educació.

Que la participació és una exigència constitucional ja ho ha anomenat el diputat que m'ha precedit, però què diu exactament l'article 27. 7? Que els professors, els pares i, si escau, els alumnes, intervindran en el control i gestió de tots els centres sostinguts per l'Administració amb fons públics. "Tots els centres" vol dir els públics i vol dir també els privats concertats, que n'hi ha també moltes diferències a l'hora de participar els pares en els públics i en els privats concertats. Però és que a més diu "en el control i gestió".

Les altres lleis, que poden procedir de la Constitució, han de respectar-la, encara que baixen un poquet la possibilitat d'intervindre. Per exemple la Lode diu que els pares intervindran en l'organització i en el funcionament. La Llei de participació i avaluació i govern dels centres docents també diu que la comunitat educativa participarà en el govern dels centres docents. És a dir, que totes les lleis reconeixen eixa participació i també el conseller, almenys quan parla, o de boquilla, diu que eixa participació és essencial, importantíssima, etcètera, etcètera.

Però nosaltres pensem que eixe no-reconeixement de la majoria d'edat dels pares, de les seues associacions, ve causat per eixa sensació, o per uns altres motius hi ha hagut un intent per part de la conselleria de controlar el moviment de pares, de controlar el que podien fer en el que correspon a les seues reinvindicacions. I, per tant, este intent de control ha acabat produint un greu enfrontament i una greu divisió entre els mateixos pares.

Nosaltres no sabrem mai si el procés és que se li ha escapat a la conselleria de les mans o és que realment volien arribar a esta situació en què estem ara. Però nosaltres pensem que probablement el conseller està molt còmode en esta situació, està molt còmode perquè ha trobat una part dels pares que li dóna suport, i a eixa és a la que li dóna representació. I per això la comoditat: s'ha llevat de damunt a tot el sector de pares crítics i els pares que poden reivindicar.

Nosaltres, si el Partit Popular considera això una victòria, una victòria personal, una victòria política, nosaltres considerem, per descomptat, que la que ix perdent en tot este procés, és l'educació i l'escola pública, que no té la participació de tot un sector crític que és molt necessari perquè l'educació avance.

Per tant, nosaltres pensem que tot el procés que ha portat la conselleria, totes les actuacions que ha mamprés des de fa uns anys fins ara, que va tindre probablement la seua inflexió en el pacte per l'educació, que va ser signar el pacte per l'educació i la Covapa abandonar la plataforma per l'ensenyament públic, i, d'alguna manera, eixa relació és la que ha portat els pares a una desmobilització molt gran des de fa dos anys.

Nosaltres pensem que el conseller, la conselleria, sí que és responsable de la divisió dels pares, i sí que és responsable d'un intent de fer callar este sector tradicionalment reivindicatiu i que tradicionalment li posava problemes, li dia aquelles coses que no li pareixien bé i a voltes li fea la cara roja.

Nosaltres sempre intentarem donar suport a tot el sector de pares, pensem que els pares deurien anar units, però sempre estarem al costat d'aquelles persones que defensen l'ensenyament públic, que defensen l'escola pública, i nosaltres sí que confiem en la majoria d'edat dels pares per a participar i per a dir la seua opinió, encara que siga contrària a la nostra, en els fòrums en què haurien de participar.

Moltes gràcies.

El senyor vicepresident primer:

Moltes gràcies, senyor Cardona.

Sí. Pel Grup Popular.

La senyora Mombrú Barrieras:

Gràcies, senyor president.

Senyories.

Senyor conseller.

En primer lloc, com no podia ser d'altra manera, en nom del Grup Parlamentari Popular, vull donar-li les gràcies per vindre a comparéixer en esta Cambra, que clar, que d'alguna manera, com el veiem ací tan sovint, que jo sé que ho fa molt gustós, igual que la resta del govern de la nostra comunitat, doncs alguna vegada pareix que ens oblidem d'eixa cortesia parlamentària, per tant jo vull que no se'm passe el donar les gràcies per la seua compareixença en nom del Grup Parlamentari Popular.

Vosté ens ha vingut a parlar hui de la participació de pares i mares d'alumnes, i la seua representació en les institucions educatives de la Comunitat Valenciana. Ens ha donat unes explicacions que jo sí que considere que són molt convincents, senyor conseller.

Per descomptat, el Govern del Partit Popular, he de dir que es caracteritza per la seua política participativa, jo diria que amb majúscules. I parlant ja de la seua conselleria, també li diria que mereix sobresaliente. Mereix sobresaliente, senyor conseller, perquè si ens basem en fets, en fets concrets, podrem vore quin és el diàleg, quin és el consens, quina és la participació que s'està duent a terme des de la seua conselleria.

Hem de tindre en compte que el primer acord de plantilles de la Comunitat Valenciana es va fer amb el Govern del Partit Popular, des de la seua conselleria. Hem de tindre en compte, com vosté molt bé ha dit, la constitució de la mesa de pares, que es va constituir en l'any 1996, i la va constituir també el Govern del Partit Popular. També hem de ressaltar, com vosté també ha ressaltat, perquè creem que és una cosa de summa importància, el pacte per la millora de la qualitat del sistema educatiu, pacte consensuat, consensuat amb eixa participació que se'ns demana que d'alguna manera, ací amb este pacte que és ­torne a repetir­ un document consensuat, diu que un dels objectius que pretenen les diferents lleis marcs en el camp educatiu és d'aconseguir l'escola participativa, en la qual tots els sectors socials en ella implicats intervinguen en la seua gestió, desenrotllament i control.

En la mesa, en la mesa que es va constituir, com he dit, en l'any 1996, té una finalitat que és facilitar la participació de les associacions de pares, mares i tutors legals dels alumnes a través, tal com diu el mateix pacte consensuat, de les confederacions i federacions d'associacions de pares més representatives, en aquelles qüestions relacionades amb el sistema educatiu valencià, a fi de proposar l'adopció de mesures sobre millora de la qualitat de l'ensenyança, així com fer un seguiment de la seua execució.

Amb la creació d'esta mesa s'ha aconseguit un major acostament entre l'administració educativa i els ciutadans, al facilitar la participació dels pares i mares de l'alumnat i de les seues organitzacions ­torne a repetir­ més representatives en l'elaboració o aplicació de les disposicions que afecten l'àmbit educatiu a estos efectes, a través de les federacions i confederacions de pares. En l'objectiu es torna a parlar de potenciar la participació mitjançant les organitzacions, altra vegada, més representatives en l'elaboració o aplicació dels dispositius que afecten l'àmbit educatiu.

N'hi han unes mesures que no vaig a llegir-les totes, perquè es faria molt pesat, una de totes diu: "potenciar la mesa de pares com a fòrum fonamental de debat, negociació i col·laboració amb l'administració educativa, i facilitar la formació i assessorament permanent per als pares i mares d'alumnes destinant una partida pressupostària a este fi". Partida pressupostària que vosté ja ha explicat quin era el repartiment d'eixes partides pressupostàries, que va ser una acord, precisament, d'eixa mesa de pares, que, clar, volem la participació i després es prenen les decisions en eixa mesa de pares, que és a on està la participació abans tan reclamada, i resulta que ara, bé, ja es va vore en els pressupostos, que es van presentar una sèrie d'esmenes per a canviar tot el que s'havia decidit en eixa mesa, que és a on està la participació de pares. Que es pren una decisió i al moment es ve ací i es demana que es canvie tot. Però, bé, jo veig que els pressupostos van seguir pel mateix camí, que era el camí que havien de seguir.

Parlen de representació també. Vosté ha explicat que la representació en el Consell Escolar Valencià són 11 persones, 11 pares i mares. I que són designats per eixes confederacions i federacions d'acord amb la seua representativitat i d'acord amb el nombre d'afiliats, amb les dades que té el cens de la Conselleria d'Educació i Cultura.

No obstant, senyor conseller, jo el que vaig a dir-li, perquè el temps també se m'acaba, que les crítiques a les polítiques del Govern últimament, en un mateix tema són tan per defecte com per excés. Vull dir, o es critica la poca participació o es critica que n'hi ha massa de participació i podem atacar algun tipus d'autonomia. Per tant, l'única cosa que em ve a donar jo crec que la raó és que la política, encara que sàpia mal a més d'u, és la política centrada i centrista. I com es demostra, sense anar molt més lluny, es va demostrar esta setmana en un dels periòdics de la Comunitat Valenciana, que, bo, ens han dit que vosté busca el recolzament d'eixa societat; doncs, bo, si és el que busca, l'ha trobat, senyor conseller. Si és que el busca l'ha trobat.

Per tant, com té eixe recolzament, només em queda que dir que la política que s'està duent a terme des del Consell de la Generalitat Valenciana, des del Consell presidit pel senyor Eduardo Zaplana, és la política justeta que demana la majoria de la Comunitat Valenciana.

Res més i moltes gràcies.

El senyor vicepresident primer:

El senyor conseller de Cultura i Educació:

Senyor president.

Senyories.

Moltes gràcies, per les seues intervencions, senyor Vives, senyor Cardona i senyora Barrieras.

S'ha plantejat ací una qüestió en què s'ha volgut centrar tot el debat, i que ha conduït, tant al representant del Grup Socialista com al representant d'Esquerra Unida, a tremendes contradiccions que jo volguera intentar assenyalar.

En primer lloc, se reclama majoria d'edat per als moviments de pares. Però al mateix temps se diu a la conselleria, i això és normal des de l'esquerra: intervinga vosté. La majoria d'edat dels moviments de pares vol dir això, la seua majoria d'edat, la seua autonomia; la seua capacitat, legítima, com ha ocorregut en els fets. Jo estic d'acord en la descripció dels fets, no en l'anàlisi, senyor Vives, no en l'anàlisi que vosté fa d'eixos fets.

La descripció dels fets és que hi ha unes associacions de pares d'alumnes (so per interferència d'un mòbil) que decidixen donar-se de baixa d'una federació provincial i muntar-ne una altra. Eixa és la seua autonomia. És correcte. Pareix ser, pel que se llig en els mitjans de comunicació i per les intencions que manifesten, que els qui ixen d'una confederació a Castelló, els que han eixit d'una confederació a València, (so per interferència d'un mòbil) més una federació nova minoritària feta a Alacant, volen fer una altra confederació. Benvinguda siga, benvinguda siga, la pluralitat i la participació. En el moment en què això ocórrega, si ocorre, aplicarem la normativa legal, i en conseqüència donarem participació. Que no la donem nosaltres, que no la donem nosaltres, són representants nomenats per les pròpies confederacions en tots els òrgans en què hagen de participar. I li posaré un exemple ben clar.

La mesa de pares. Per cert, jo ara vull tornar al principi de la intervenció del senyor Vives. Diu que és necessari. Clar que és un mandat constitucional, però al mandat constitucional cal posar-li voluntat, cal posar-li voluntat. El mandat constitucional parla d'una educació de qualitat per a tots, però vostés no van fer res per aplicar la Logse en la construcció d'infrastructures. El mandat constitucional diu que participen els pares. ¿Com han de participar els pares si no se crea una mesa de pares, que la creem nosaltres, i se donen línies pressupostàries perquè puguen participar? El mandat constitucional diu que participen els alumnes. ¿Com han de participar els alumnes si no es crea una mesa d'alumnes fins que el Govern del Partit Popular la fa possible i, per tant, els alumnes tenen veu en els òrgans de la conselleria?

Clar que el mandat constitucional. Es evident. Però el mandat constitucional precisa voluntat política de fer-lo possible. I els únics que han fet, els únics que han tingut voluntat política de fer possible la participació de pares i d'alumnes, han sigut els governs del Partit Popular en la Generalitat. Perquè són els que posen en marxa la mesa de pares, on es debaten tots els temes, tota la normativa legal.

Bo, vostés podran dir el que vulguen, però la mesa de pares naix en 1996 i la d'alumnes en el 2000, i que jo sàpia en 1996 hi havia un Govern del Partit Popular i en el 2000 continuava, i continuarà per molts anys segurament, perquè els ciutadans (remors) són sensibles a les coses. (Aplaudiments des d'un sector de la cambra) L'any 1996 és quan naix la mesa de pares i l'any 2000 la d'alumnes. No sé qui ha fet possible la participació. A mi els anys me resulten molt clars.

I eixa participació del sector (remors) se creu quan se donen mitjans o se posen mitjans a l'abast dels moviments, tant d'alumnes com de pares. I després tenim una realitat en funció d'unes ajudes que mosatros posem en marxa, una realitat que està configurada en funció de quina és la realitat del mapa de l'any 2000. Són ajudes de l'any 2000.

Per cert, no espere, senyor Vives, perquè es pot quedar assentat ahí fins el dia del juí final, no espere vosté les resolucions de les ajudes als pares. Les ajudes als pares són convenis, són convenis. I en els convenis no hi ha resolucions. S'ha fet per convenis, vosté si ha vist els pressuposts de l'any 2000 vorà que són uns convenis, els convenis es firmen en funció d'uns criteris que són participació, activitats i representativitat. Els diners que s'assignen a cada federació o confederació se justifiquen. Si estan justificats en funció de la finalitat del conveni, se paguen o se pagaran o s'intervenen, i si no, no. És evident que les despeses d'alguna federació llogant la megafonia de les manifestacions contra la conselleria no està dins de l'esperit de la formació de pares, mos ha paregut a nosaltres. I algunes altres coses.

Per tant, en funció dels convenis que s'han signat, se donaran les quantitats que corresponga. I li puc assegurar que ahí serem absolutament estrictes. I segurament eixa confederació que vosté diu que són tan amics, seran els que més descompte tindran respecte el conveni signat, en funció de les activitats de formació, que és pel que es va signar en el conveni, s'havien proposat a l'Administració en funció del pacte per la qualitat en l'educació.

Vol dir que ací no hi ha favoritisme de ningun tipus. I li donaré un altre exemple del fet que no és aixina la cosa. La mesa de pares, la mesa de pares són huit en este moment. Quan es constituix la mesa de pares diem: estarà representada de manera paritària (so per interferència d'un mòbil) per les confederacions més representatives. Hi havien dos confederacions. Per tant, són quatre i quatre. D'eixos quatre, en la pública, en la Confederació Valenciana de Pares, u representa, diguem, a la confederació de la comunitat, i n'hi ha u de cada província.

Quan qualsevol de la federació provincial demana la substitució, se substituïx de manera immediata. S'ha substituït de manera immediata, i ahí està el cas de Penyagolosa de Castelló. Se demana a la confederació: substituïsca vosté el representant, i està substituït. Quan ha demanat la de València que es faça la substitució? No mos consta. Però ha de fer-la al representant de la confederació. Nosaltres volem respectar l'autonomia dels pares en la participació, no volem dirigir-la. I segurament ahí està el problema de la divisió dels pares. La direcció que se pretén és a algun lloc. És a dir, que se reconega la majoria d'edat, però al mateix temps que la conselleria faça bones i faltes.

No senyor. En la seua llibertat, alguns moviments de pares estan muntant una altra confederació autonòmica. A partir del moment que estiga muntada, si està muntada i està registrada, en funció d'eixe registre procedirem a modificar en el Consell Escolar Valencià la representació. I modificarem la representació en funció de la representativitat que tinga. És a dir, si una confederació té més representació, més associacions a nivell local dins, al seu si, tindrà més representants en el Consell Escolar Valencià. I en la mesa de pares també se substituirà la seua representació, si és que n'hi ha alguna altra confederació que se constituïx.

Però hem de deixar que funcione amb absoluta autonomia, sense intromissions de ningun tipus. Perquè jo recorde, (so per interferència d'un mòbil) el debat en l'opinió pública d'algun mitjà de comunicació quan es produïx un plet respecte els estatuts de la Confederació Valenciana de Pares. "Senyor conseller, ha fet vosté que la qüestió arribe als tribunals". Home, el senyor conseller no ha fet res, en primer lloc. I en segon lloc, els tribunals li han donat la raó a la Covapa, fent bons eixos estatuts. I en funció d'eixos estatuts i dins de la seua sobirania, els moviments de pares poden fer el que entenguen oportú.

Per què eixa divisió, senyor Cardona? No serà a la millor que la divisió que existix en el moviment de pares respon a aquells que pensen que els instruments que l'Administració del Govern popular ­la mesa de pares d'un costat, la mesa d'alumnes d'un altre costat­ ha posat a disposició de la participació, hi ha moviments de pares que entenen que són instruments per a millorar la qualitat educativa, i altres moviments de pares que no els pareixia que haguera de ser eixa la funció, sinó convertir això en un boomerang contra la política de Govern, han entés que des d'ahí no es podia fer política contra el Govern?

Jo crec que segurament eixa és la divisió que hi ha hui, hui en dia en el moviment de pares. Els pares que entenen que s'ha de tindre un instrument de participació per a millorar des del diàleg la qualitat de l'educació, i els pares que entenen que ha de ser un instrument més d'oposició, des d'un punt de vista purament polític respecte a les polítiques educatives del Govern, convertir els moviments de pares en alguna cosa que vaja a cavall d'interessos polítics de l'oposició.

I eixa és la divisió segurament que hi ha. Vore efectivament que el moviment de pares, la participació autèntica, ha d'estar en funció d'aportacions per a millorar les condicions de l'educació. I altres que ho entenen d'una altra manera, i crec que estan donant-ho a vore ben clar des del moment que s'han constituït.

Però tot això naix, com dic, de l'absoluta sobirania en el funcionament de les associacions mateixes, dels seus processos electorals, en què hem sigut absolutament neutres. La conselleria se limita a reconéixer els resultats. Quan la federació valenciana, la federació de la província de València, era un titular, per a nosaltres era la federació de la província de València. Quan va haver una assemblea en un moviment de censura i van canviar el president, i ara hi ha una altra presidenta i un vicepresident absolutament lligats al Partit Socialista, el seguim reconeixent com a tal. (Remors) És exactament igual.

Per a nosaltres les coses no canvien, absolutament igual. No eren bons els anteriors i són roïns estos. Eren legals els anteriors i exactament iguals de legals els que en este moment tenim. I tenim amb ells les relacions de normalitat i de diàleg que ha de tindre l'administració educativa en el moviment de pares.

Per tant, estan tractats tots, senyor Vives, estiga vosté tranquil, amb els criteris legalment establits i amb el mateix tracte uns i altres, exactament igual. I amb el mateix tracte hem vist i hem analitzat els convenis subscrits, i hem vist i hem analitzat les activitats que són conseqüència d'eixe conveni i que han de ser finançats per l'Administració.

Però jo vull acabar esta intervenció deixant molt clar que la participació arreplegada en la Constitució necessita instruments. I els instruments de participació els ha posat el Govern popular des de l'any 1996 en funcionament en la mesa de pares. Que per cert, no hi ha més que fer un repàs. Any 1996, 32 reunions; any 1997, 21; 35 en 1998; 32, en 1999. No hi ha matèria normativa, disposició, decisió política, iniciativa parlamentària en l'àmbit de l'educació, que no haja abans passat per la mesa de pares, on estan representades les confederacions, que quan se constituïx tenien la representativitat de la comunitat. Si ara la representativitat canvia perquè han canviat les coses i hi ha un altre mapa d'associacions, mosatros canviarem també ahí la representativitat. Sempre serà un diàleg amb la representació més genuïna i més autèntica dels moviments de pares i mares.

Per tant, si açò no és participació, si haver estat en la taula prèvia de tot tipus de normativa, tot tipus d'iniciativa, tot tipus d'actuació, en l'estudi previ dels pressuposts de cada any de la Conselleria d'Educació i Cultura, no és participació, bo, ja m'explicarà vosté el que és participació. Hem posat els instruments i hem posat, en un pas més endavant, a partir de l'any 2000, mitjans, mitjans econòmics per a fer possible que eixa participació siga efectiva.

I exactament igual en la mesa d'alumnes, que era el que faltava. Perquè, clar, per a vostés segurament la participació de la comunitat educativa se circumscrivia, i és molt important, als representants del professorat, als sindicats. Per això tenim en este moment 180 alliberats sindicals en el terreny de l'educació. Però, clar, no sols la comunitat educativa són els professors, no sols els sindicats han de tindre la capacitat material per a poder intervindre en el procés educatiu i per a poder estar en tots els òrgans de decisió; també els pares i també els alumnes. Per això, crec que fins que no ha arribat un Govern del Partit Popular no ha hagut una real participació de tots els sectors, tots, són tots, de la comunitat educativa.

Moltes gràcies.

El senyor vicepresident primer:

Moltes gràcies, senyor conseller.

Per a rèplica, senyor Baltasar Vives i Moncho, del Grup Parlamentari Socialista­Progressistes.

El senyor Vives i Moncho:

Moltes gràcies, senyor president.

Senyories.

Jo també una prèvia. Ací, com ha hagut felicitacions, i jo que també vull que això de la cortesia parlamentària no siga cosa que m'ho diguen a mi que, jo, faltaria plus, després que nosaltres estem ara en una etapa de cortesia, jo li volia dir que m'hagueren pogut anomenar a mi, perquè el conseller no ha vingut ací a petició pròpia, he sigut jo el que ho ha demanat, i com a mínim em podrien haver agraït a mi que vinguera el conseller, perquè, clar, si ho demane jo, (remors) doncs, és perquè he sigut jo el que ho ha demanat, no el conseller que ha vingut; ha vingut perquè té l'obligació de vindre perquè ho ha demanat el grup de l'oposició.

Però, en fi, dit això com a cortesia parlamentària, jo el que sí que voldria dir-li és algunes qüestions. Jo ja sabia perfectament que el conseller d'Educació m'anava a contestar, no exactament, però, bé. Fins que no ha vingut el PP en este país, afortunadament, jo no sabia ni com vivíem abans que vinguera el PP. És una cosa que em preocupa a mi saber, és a dir, què passaria abans que vinguera el PP ací? Però, clar, i menys mal. Perquè vosté sap una altra cosa que no ha dit avui ací, haguera pogut dir que fins i tot han augmentat els mòbils des dels temps de Viriato fins ara. Vull dir jo que segur. És a dir, en temps de Viriato no hi havia mòbils com n'hi ha ara. Això és una cosa claríssima.

Però, però, dit això, que el tema queda ­jo crec­ perfectament clar, el que sí que és evident és que no tenim, no tenim ­diríem­ la mateixa sintonia amb el que significa la participació. I és clar una cosa. És cert que quan es planteja el tema de la participació vostés han fet la mesa de pares, vostés han fet la mesa d'alumnes, i que abans, que no hi havia ni mesa de pares ni mesa d'alumnes, no es participava. Això és una cosa evident. Però, resulta que la mesa de pares va acompanyada d'uns diners. Vosté em diu que jo vaig a esperar-me tranquil. Jo li he fet una pregunta i quan vosté em conteste la pregunta per escrit, i jo tinga la signatura del conseller diguem-ne alguna cosa, després parlarem, després parlarem. Perquè, el que es diu en la trona i el que es fa moltes vegades no té res a vore. I, per tant, jo preferisc que vosté signe el que haja de signar i després ja parlàrem de si és d'una manera o és d'una altra manera. I ja vorem com es donen els diners a uns, com es justifiquen uns i com es justifiquen uns altres. D'acord.

Però, el que sí que és evident, el que sí que és evident, és que vosté té ­perquè ho té perquè jo ho tinc ací, vosté també ho té, igual ho ha enviat a la conselleria­ que la Fapa-Valencia y la Fapa-Penyagolosa han dissolt la confederació. Bé. No, no, anem a vore. La confederació es dissolt perquè està formada per tres associacions provincials, per tres associacions provincials, i, si dos de les tres es dissolen, una de les tres, que és la Gabriel Miró, d'Alacant, que ni tant sols ja està completa, sinó que, com vosté bé ha dit, ja té gent que diu que no vol estar i tal i que qual, doncs, resulta que no pot complir els fins de Covapa. I això el que diu, diu: "Ha de tenir-se en compte la dissolució de Covapa, no és per voluntat dels socis de l'assemblea, sinó per causa legal de l'article 39 del Codi Civil, imperativa i automàtica, en ser impossible que una sola federació, la Gabriel Miró, d'Alacant, puga complir els fins de l'associació". I això ho diuen, i vosté ho té, i ho té la Conselleria d'Administració Pública i Justícia.

Després d'esta comunicació, vosté ha tornat a nomenar en la mesa de pares, amb una representació que no és esta, que és la majoritària, sinó la representació de la minoria -després d'açò, eh? , no estic parlant d'abans, després d'açò-, ha tornat a nomenar en nom d'una Covapa ­que ja vorem qui representa eixa Covapa! ­ unes pares per a la mesa de pares. Això, des del meu punt de vista, jo no vull hui donar-li cap adjectiu, ja el donarem si pertoca quan corresponga, perquè tampoc no vull anar més enllà del que és estrictament la meua activitat parlamentària. Si els tribunals han de dir ja diran, perquè ací quan algun tribunal diu una cosa hem de demanar perdó, i quan els tribunals donen la raó a uns altres ningú demana perdó de res. Però, bé, eixa és una altra història i ja parlarem un altre dia.

El que és ben evident és que hui en dia la majoria de pares i mares que estan afiliats a associacions de pares i mares de la nostra comunitat, del País Valencià, de l'antic Regne de València, com vosté més li agrade, com vosté més li agrade, resulta que no tenen representació ni en els òrgans de govern que estan negociant en la conselleria ni estan representats, ni tenen accés a les subvencions. I des d'eixe punt de vista, el meu dubte i la meua preocupació com a demòcrata i com sí que es creu el tema de la participació. perquè creure en la participació no és només dir el que s'ha fet i el que no s'ha fet, que s'han fet moltes coses i que en alguns moments eren uns i, en altre, altres. Ací cadascú té el seu pedigrí. I el pedigrí no es pot de cap manera llavar encara que es gaste tot el lleixiu del País Valencià. Cadascú té el seu pedigrí penjat. I hi ha qui des de molt xicotets, i des de molt joves, i quan. (inintel·ligible) defensaven la participació. I uns altres, que ara la defensen molt, en aquell moment anaven amb la porra darrere per a arrear als que estaven defensant la participació.

Eixe és un pedigrí difícil de llevar. I en eixe pedigrí nosaltres no tenim cap problema en posar-nos. Ja poden llavar currículums, que és igual, és igual. Hi ha qui estem per la participació i hi ha qui no està per la participació, gasta la participació com a pretext per a poder anar guanyant vots. Però, això, al final, des del meu punt de vista, és una política mesquina, que no portarà no només a trencar un moviment de pares, que ja s'ha intentat, els pares eixiran endavant a pesar de vosté, a pesar de mi i a pesar de tots. Eixiran endavant. I faran el que vulguen fer.

Però, el que no és possible és que des dels poders públics, des dels poders públics s'entrebanque el que és la participació real i efectiva dels pares basant-se en artilugios legals que moltes vegades són ajudats per la pròpia Administració i que moltes vegades tenen dificultats els pares que volen fer les coses per part de l'Administració. I això no està bé, conseller. I això no està bé, perquè quan des de l'Administració es potencia als més poderosos i es tracta de debilitar als més dèbils no es fa el que s'ha de fer des de l'Administració. L'Estat ha de recolzar precisament els més dèbils. I ha de recolzar precisament a aquells que tenen més dificultats per a poder-se organitzar.

Des d'eixe punt de vista, és imprescindible i arribarà el moment que es restablisca la situació de legalitat real. I és que una persona, un vot. Si hi ha 30 pares que pensen d'una manera i 10 que pensen d'una altra, que es done els diners i la representació en funció d'això, i no que es busquen artilugios legals perquè després es paguen certs favors i parega que certes polítiques tenen gent que els recolza, quan en la realitat eixe recolzament no és un recolzament popular.

Moltes gràcies, conseller, per escoltar-me.

Moltes gràcies, president.

El senyor vicepresident primer:

Moltes gràcies, senyor diputat.

Pel Grup d'Esquerra Unida del País Valencià, senyor Cardona.

El senyor Cardona i Pla:

Gràcies, senyor president.

Senyores i senyors diputats, diputades.

Senyor conseller, a mi em sembla que vosté iguala participació amb assentiment i quan no hi ha assentiment diu que està manipulat per l'oposició, i així resulta extraordinàriament fàcil funcionar. És a dir, tots els que assenteixen són els que, a més, després tenen permís per a participar.

Jo no crec que la conselleria no intervinga. De fet, la conselleria intervé i de manera molt clara. Si mirem els pressupostos de. , mire, eixa distribució que vosté diu de l'any 2000. En eixa distribució de diners, que hi havia 100 milions per a formació adreçats a confederacions i federacions, hi havia també, no sé, ara no recorde, si 25 o 30 milions, adreçats a confederacions, federacions i APA individuals. Doncs, d'eixos 25 o 30 milions a les APA individuals els van arribar 600. 000 pessetes. És a dir, justet a les organitzacions de base, les que estan treballant a les escoles, les que estan fent activitats, en total, tot l'any 2000: 600. 000 pessetes. Però, és que, a més d'eixe pressupost de l'any passat, que era de 25 a 30 milions de pessetes, ha baixat enguany fins a 10 milions de pessetes. És a dir, que encara vorem que eixes 600. 000 pessetes encara es voran probablement retallades.

Per tant, la conselleria sí que actua, i actua amb les eines que li són pròpies: amb els pressupostos, amb els seus òrgans de representació.

En este moment concret, en este moment, els pares que estan en els diversos òrgans de representació no representen al conjunt, no representen la proporció, la distribució de pares que hi ha en el conjunt de l'educació. I no la representen perquè així mateix ho han dit les organitzacions que els representen: les APA de a peu, les federacions provincials. I vostés s'agarren a la idea que la Covapa, com és la confederació, és la que representa a tots els pares. És fals. La Covapa actualment no representa a tots els pares. Ja ens agradaria a nosaltres que representara a tots els pares! Ja ens agradaria que es pogueren donar eixos processos democràtics en l'interior que feren que els dirigents representaren realment la voluntat de les federacions i de les APA que les constitueixen! Però, és que està bloquejada la situació, està bloquejada de manera que els dirigents no estan representant el que tenen de base i la base no està d'acord amb el que estan fent estes persones que diuen que els representen.

Per tant, nosaltres considerem que ahí s'han produït, naturalment, modificacions de reglament molt poc clares, que el que han produït, al final, ha estat una no representació real de les opinions que tenen actualment els pares. Nosaltres no entenem com és possible que les entitats que han format una organització i que la composen no puguen participar. No ho entenem. Però, això és el que s'està donant. I, al final, la conclusió a la que han arribat les federacions de Castelló i la federació de València és que dins de la Covapa no van a poder participar. Per això el tema de la dissolució.

No entenem com és possible que en un registre d'associacions apareguen sis-cents seixanta i escaig APA federades en la Fapa de València, i en el registre de conselleria només apareguen dos-cents i escaig. I no entenem com no es fa cas al registre d'associacions normal i corrent que és el que dóna entitat a les associacions, el que diu que són associacions. No les ha després de confirmar o reconfirmar la conselleria. Si estan en el registre d'associacions ja deuen poder participar. Però, vostés han donat les ajudes a les federacions d'acord amb els registres que vostés tenen, no d'acord amb els registres que existeixen. , en el registre d'associacions, com si no tinguera una vigència legal eixe registre.

Per tant, nosaltres pensem que els pares tenen tot el dret del món a pensar el que vulguen, tenen tot el dret del món a tindre la ideologia que els done la gana, que per això estem en democràcia, però realment el que està passant ací és un intent de control de l'agrupació, del conjunt dels pares, que fa que al final la mateixa unió dels pares salte pels aires.

Gràcies.

El senyor vicepresident primer:

Moltes gràcies, senyor diputat.

Senyor conseller, senyor Tarancón.

El senyor conseller de Cultura i Educació:

Moltes gràcies, senyor president.

Moltes gràcies, senyor Vives i senyor Cardona.

Em demanen vostés un impossible, però l'impossible és d'impossible impossibilitat. I, a més, estan intentant pervertir el debat, que és el pitjor. Perquè estem debatent sobre. , perquè ha arribat ahí la qüestió, al final ha arribat al que pareixia que tenien vostés interés que derivara, no en el que era la compareixença en sí, per la qual cosa la van demanar, sinó en la convocatòria d'ajudes.

Estem parlant de la convocatòria d'ajudes de 2000, que naix d'uns convenis de 2000. I vostés, poc menys que m'estan demanant que s'apliquen criteris de la realitat 2001. Capacitat d'adivinació! La conselleria no té capacitat d'adivinació, té capacitat de comprovació. I la realitat de 2000 sustenta els convenis de 2000, i sustenta les activitats de les confederacions i de les federacions de 2000.

I si l'any 2001, per discrepància i divergències de la política d'una confederació, algunes federacions decideixen eixir-se d'eixa i formar-ne una altra, tindrem altra realitat. I la realitat del dia, perquè estem en un estat de dret i s'ha d'aplicar la normativa legal, la realitat del dia que es convoquen les ajudes de 2001 marcarà els convenis, les resolucions o la participació en eixos fons econòmics l'any 2001. Però, el que no pot ser de cap de les maneres és que la realitat d'hui en abril de 2001 poguera determinar quins són els convenis que se signaren en l'any 2000, perquè quan nosaltres signem els convenis de l'any 2000 és sobre la realitat d'eixe moment. I la realitat és la que és. I no ha hagut de modificar cap reglament, senyor Cardona. El que s'ha modificat és la realitat, el que s'ha modificat és la realitat.

Però, la realitat s'ha de modificar de manera legal, no pel fluir de les coses, no perquè les enquestes polítiques hui ens diguen que ha crescut el Partit Popular i ha baixat un poc el Partit Socialista vinguera algú ací a dir: bo, sobren tres escons allà i en falten dos més ací. És a dir, quan acaba un període i quan hi ha unes eleccions és quan es marca una realitat política, el fluir entre tant no marca (so per interferència d'un mòbil) la situació legal. I la situació legal en este moment és que sols hi ha una confederació i eixa actuació que han feta les dos federacions provincial porta a la dissolució, puix es dissoldrà, seguirem la normativa legal que haja d'aplicar-se. Però la realitat legal en el moment en què es convoquen les ajudes a confederacions i federacions és la que teníem en aquell moment. I nosaltres hem de subjectar-nos a eixa realitat. I, el que vosté demana, deixar que els moviments de pares i mares tinguen majoria d'edat i, per tant, que ells tinguen la seua pròpia dinàmica i que no siga l'Administració la que vulga marcar la dinàmica.

Per cert, abans s'ha dit alguna cosa que no responia tampoc amb la realitat. I és que eixa confederació que suposadament, segons deia el senyor Vives, està més en la línia de la política de la conselleria, segurament si està més en la línia de la política de la conselleria la confederació està més en eixa línia és perquè segurament estavem fent una política encertada.

Però també es va sumar en el seu moment aquelles manifestacions que van haver les últimes en defensa de l'ensenyament públic. Una altra cosa és ja que si entenem des de l'Administració, des de la conselleria que estigueren més o menys justificades. Però eixa confederació a la que vosté es referia, senyor conseller, també va estar en eixa manifestació.

Vull dir que, senyor Cardona, ací no es tracta de callar la boca de ningú; això és absolutament absurd. Jo en alguna ocasió he dit que seria el mateix que pretenguérem que, pel fet que en la comunitat educativa tenim una determinada quantitat de alliberats sindicals, que és una forma claríssima d'ajuda a la participació, si no, no seria possible, estem intentant dirigir les opinions dels sindicats. Segurament està ben clar que no les dirigim pel fet que hi hagen alliberats sindicals, de la mateixa manera que no es dirigeixen quan es pren la decisió política de què cal entendre la participació amb mitjans, i els mitjans a favor dels moviments de pares és el fer possible una línia pressupostària. No és eixa la qüestió.

I en estos moments tenim una realitat que està menejant-se en els moviments de pares que portarà, a la millor, a un altre mapa respecte a les federacions i confederacions. En el moment que eixe altre mapa siga un mapa legal, és a dir, que si hi ha una altra confederació estiga registrada i per tant existisca com a tal, procedirem, com no pot ser d'altra manera, a ajustar la realitat dels moviments de pares, des del punt de vista legal, als òrgans de participació de la conselleria. Ho farem absolutament en funció del que és la nostra missió, que és aplicar les representacions en funció dels propis agents educatius, no determinar-lo nosaltres sinó que siga la pròpia realitat dels moviments de pares qui ho determine.

I, torne a dir una vegada més, perquè abans ha dit que s'està impedint l'accés a la participació. No és veritat. En la mesa de pares el representant de la federació provincial de Castelló, de Penyagolosa, ha canviat i va a canviar la Covapa a petició de part, a petició de la pròpia federació provincial de Castelló. I si la federació de València fa la petició de canvi a la Covapa, a la confederació de comunitat autònoma, també es produirà eixe canvi. Però ha de fer-la, lògicament, no anem a fer-la nosaltres; no anem a dir nosaltres qui ha de ser, no ha d'anar l'Administració a dir qui ha de ser el representant de la província de València de l'ensenyament públic en la mesa de pares, hauran de ser els pares. Vostés el que no poden és dir: "cal deixar-los en la majoria d'edad, però vosté, conselleria, faça el favor de canviar-lo". Seran els pares.

La senyora presidenta:

Senyor conseller.

El senyor conseller de Cultura, Educació i Ciència:

Seran els pares a petició d'ells mateixa els qui demanen el canvi i nosaltres el tramitem de manera immediata. De forma ­i acabe­ la participació no sols està garantida perquè s'han posat els mitjans sinó que es fa des del més estricte respecte a la legalitat i a la realitat dels moviments de pares.

Moltes gràcies.

La senyora presidenta:

Moltes gràcies, senyor conseller.

Senyories, a continuació es reunirà la Mesa de les Corts i la Junta de Síndics.

S'alça la sessió.

(S'alça la sessió a les 14 hores i 16 minuts).

