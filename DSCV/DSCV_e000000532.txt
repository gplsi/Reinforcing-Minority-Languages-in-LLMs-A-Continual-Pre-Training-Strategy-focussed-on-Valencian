Ple de les Corts Valencianes realitzat el dia 18 de desembre de 2006. Comença la sessió a les 10 hores i 55 minuts. Presideix el Molt Excel·lent Senyor Julio de España Moya. Sessió plenària número 99.

Dictamen de la Comissió de Reglament sobre la proposta de nou reglament de les Corts (BOCV número 247).

El senyor president:

(El senyor president colpeja amb la maceta)

Punt únic: debat i votació del dictamen de la comissió del reglament sobre la proposta del nou reglament de les Corts.

Para la presentación del dictamen de la comisión, tiene la palabra la ilustre señora vicepresidenta de la Mesa de Les Corts, la ilustre diputada doña María Barrieras.

La senyora vicepresidenta primera:

Molt excel·lent senyor president.

Il·lustres senyores diputades, senyors diputats.

La comissió del reglament, en la qual ocupe la vicepresidència com a vicepresidenta de les Corts, va acordar per decisió unànime conferir-me l'honor de presentar el dictamen que havia elaborat entorn de la proposta del nou reglament de les Corts.

La proposta de nou reglament va ser presentada pel Grup Popular en el registre de la cambra el passat dia 28 de setembre amb el registre d'entrada 53. 031. La Mesa de la cambra la tramità el dia 2 d'octubre de l'any en curs, sent publicada la proposta de nou reglament en el

Butlletí Oficial de les Corts Valencianes

229, de 16 d'octubre.

El Ple de les Corts, en la seua reunió celebrada el dia 18 d'octubre, aprovà la presa en consideració de la proposta formulada. El mateix dia 18 d'octubre la Mesa va a acordar remetre-la a la comissió competent, que és la de reglament, i procedir a l'obertura del termini per a la presentació d'esmenes. El termini per a la presentació d'esmenes hauria d'haver acabat inicialment el dia 14 de novembre, però després de les successives sol·licituds de pròrroga formulades per tots els grups parlamentaris, este va concloure definitivament el dia 21 de novembre. A la proposta de nou reglament es va formular pel Grup Socialista una esmena a la totalitat amb text alternatiu, que va ser publicada en el

Butlletí Oficial de les Corts Valencianes

número 240, del dia 27 de novembre. L'esmena a la totalitat fou debatuda i rebutjada en el ple celebrat el dia 29 de novembre de l'any en curs.

Les esmenes parcials presentades han sigut nombroses, un total de 506. Per grups parlamentaris, el que major nombre d'esmenes va presentar fou el Grup Parlamentari Socialista amb 268 esmenes, seguit del Grup Parlamentari Popular amb 138 esmenes i del Grup Parlamentari Esquerra Unida-Els Verds-Esquerra Valenciana: Entesa amb 138 esmenes.

La recepció de les esmenes per la comissió del reglament i el nomenament de la ponència que n'havia d'elaborar l'informe es va realitzar el dia 30 de novembre. El mateix dia del seu nomenament la ponència es va reunir i va procedir a elaborar l'informe, sent este publicat en el

Butlletí Oficial de les Corts Valencianes

La comissió de reglament es va reunir per a debatre les esmenes parcials presentades el passat dimecres, dia 13 de desembre. En el debat es van aprovar un total de 189 esmenes parcials i 22 esmenes transaccionals subscrites pels tres grups parlamentaris. En el debat que hui celebrarem queden encara vives un total de 235 esmenes.

La reforma del reglament de les Corts Valencianes que hui debatem és la tercera des que la nostra comunitat va recuperar les seus pròpies institucions amb l'aprovació de l'estatut d'autonomia al 1982. L'última de les reformes fou la de 1994. Després de transcorreguts dotze anys, tots els grups havien apreciat la necessitat de reformar el reglament per a adequar-se al requeriment d'una societat dinàmica com la valenciana. A això s'afegix que este any hem reformat l'estatut d'autonomia, en el qual s'incorporen noves potestats per a les Corts i institucions mancades d'este reconeiximent fins a la data, el que es veu reflectit en el text reglamentari. El debat sobre la modificació del reglament ha sigut un debat intens, no tan sols en la fase final, des que es va formalitzar la presentació d'una proposta de nou reglament el dia 28 de setembre, sinó des de l'inici d'esta legislatura. S'ha constituït una ponència en el si de la comissió del reglament que ha vingut debatent al voltant de com abordar aquelles qüestions que dins del reglament requerien ser modificades.

El reglament de les Corts Valencianes és l'instrument que ha d'establir els mitjans perquè totes les opcions presents en el parlament puguen expressar lliurement les seues posicions polítiques i les vies perquè els diputats i diputades puguen exercir les funcions que en un sistema democràtic li corresponen a la institució parlamentària.

La funció més important d'esta norma, amb força de llei, és que li correspon determinar el procediment per a crear les normes de major rang en la nostra comunitat, les lleis. Però al reglament li correspon també establir quins són els drets, deures i prerrogatives dels diputats i diputades. És la norma que estructura com s'organitzen les Corts, distingint entre òrgans de treball (el ple, la diputació permanent, les comissions i les ponències) i els òrgans de direcció (la presidència i la mesa).

Les funcions d'impuls polític, de control, financera i legislativa són les funcions tradicionalment atribuïdes als parlaments. Les dites funcions troben els instruments per al seu exercici en el reglament parlamentari. Per això es fa necessari que la definició de les regles del joc parlamentari es faça amb el consens més ampli possible, perquè les regles que seran vàlides per a tots els diputats i diputades siguen també tant dels que donen el seu suport al govern com dels que formen l'oposició a aquest.

Espere que el debat que tindrem a continuació siga no sols tan intens com ho ha sigut fins a la data, sinó que siga suficientment fructífer com a per permetre un ampli acord del text i, a la vegada, com per a transmetre a través dels mitjans de comunicació que ens atenen la seua transcendència a la societat valenciana.

Moltes gràcies, senyories.

El senyor president:

El senyor Such Botella:

Moltes gràcies, senyor president.

En primer lloc, vaig a retirar determinades esmenes que estan incloses en este primer bloc de defensa d'esmenes, perquè considerem que ja estan imbuïdes dins del que és el mateix dictamen de la comissió.

Les esmenes que retirem són la 19, la 26, 162, 164, 165 i 243. Després farem, en el segon bloc, una retirada d'una única esmena, però que ja la direm després.

Bé, estem davant d'un reglament que escoltant en estos moments a la vicepresidenta en qualitat de ponent i de defensa del dictamen de la mateixa comissió, podíem entendre que ha segut un reglament que és una maravella. Mire, jo crec que hi han coses que no es poden ocultar i és que este és un reglament presentat de forma unilateral per un partit polític, el Partit Popular, que té majoria en estes Corts, que manca del consens ampli i necessari i, sobretot, dels treballs adequats perquè açò havera segut realment un document consensuat entre tots, i que és un reglament que el consens s'ha limitat a presentar una iniciativa el mateix Partit Popular, que els grups de l'oposició presentaren les seues esmenes corresponents i que la majoria d'este Grup Parlamentari Popular, esta majoria que ostenta en les Corts, acceptara el que estimara convenient. Eixe és tot el consens que hi ha havut en este reglament: l'acceptació per part de la majoria del que ha considerat oportú i, per tant, tota la resta s'ha quedat fora.

En este sentit, creguem que el que estem fent és un acte que és irrepetible en qualsevol altre parlament, en el parlament espanyol o en els parlaments autonòmics, i és que les regles del joc d'estes Corts siguen preses de forma unilateral per part del grup majoritari sense haver tingut el consens necessari i sense haver tingut el debat adequat.

S'ha parlat també que hi ha havut un debat intens en el dictamen des de l'inici d'esta legislatura. Això no és cert. Debat intens l'haurà tingut el Partit Popular entre ell mateixa, però no amb la resta. Nosaltres creguem que este no és un reglament de consens, és el reglament del Partit Popular, que, efectivament, és un reglament que s'ha presentat en unes dates les quals impedixen que pugam estar treballant de valent per a aconseguir que les regles del joc siguen les regles de tots, i que, en definitiva, apareix minvat en moltes de les qüestions que per al Grup Socialista són fonamentals.

Miren, si hi ha havut un canvi absolut al Congrés dels Diputats ha segut des que ha entrat el president Zapatero, que es va comprometre que el parlament fóra el centre de la vida política. En els anys del govern Aznar el parlament era un element residual del que era la vida política, les decisions no es prenien al parlament. El compromís del govern socialista en Madrid va ser que el parlament fóra centre de la vida política, on se discutira tot i a on s'acordara tot. En este sentit, nosaltres creíem i apostàvem per esta forma de treballar.

Per desgràcia, el Partit Popular no està d'acord amb això. El Partit Popular vol un parlament residual que no siga l'eix de la vida pública, que no siga l'eix de la vida política, i a l'experiència d'esta legislatura ens hem de referir.

Nosaltres creguem, per tant, que és necessari que el parlament fóra el centre de la vida política, que els ciutadans conegueren el parlament i, sobretot, que vegeren que en este parlament es discutien les coses que els interessen d'una forma clara i evident.

Nosaltres creguem que és un reglament que no té credibilitat de les institucions i dels seus actors. No té credibilitat de les institucions i dels seus actors, perquè nosaltres entenem la confiança que els ciutadans depositen en estos diputats com una confiança que cal guanyar-la tots els dies i no sols una confiança que es deposita cada quatre anys en les urnes. Jo sé que el grup majoritari creu que perquè els ciutadans li van donar la majoria fa exactament tres anys i set mesos ja la tenen per a sempre i poden fer el que consideren. Nosaltres creguem que això no és una forma d'actuar correcta en democràcia, sinó que cal guanyar-se la credibilitat tots els dies.

En eixe sentit, apostàvem per un element fonamental com era el tema de la transparència. Nosaltres no podem tindre credibilitat si els ciutadans no ens donen credibilitat. I nosaltres hem de fer tot el possible perquè els ciutadans tinguen credibilitat respecte a mosatros, que mos l'exigixquen, i per això nosaltres hem apostat en un ample apartat d'estes esmenes pel que era la transparència de la vida pública, la transparència dels actors, dels polítics, que foren completament transparents, de forma que els ciutadans pugueren confiar en ells coneguent el que són les seues activitats, les seues rendes i, sobretot, el que són la seua tasca tant en l'àmbit públic com en l'àmbit privat. Repetixc, la confiança no és votar cada quatre anys; la confiança cal guanyar-se-la tots els dies.

Exactament el mateix apareix en este reglament respecte al que és el control del govern. Miren, nosaltres creguem que el control del govern és la tasca que se'ls encomana als que estan a l'oposició. Creguem que és fonamental i, en este sentit, este reglament queda molt minvat en el que és la tasca de l'oposició per a controlar el govern, per a controlar i fiscalitzar el propi govern.

Nosaltres creguem que això és un element fonamental i partim de la següent idea, i és que un govern podrà equivocar-se en els seus objectius o en els seus plantejaments, però mai podrà equivocar-se en la legalitat i, per tant, si mai s'ha d'equivocar en la legalitat, el que té de fer és posar a disposició de tots el que són els seus actes i les seues actuacions. Ara bé, quan un govern pren decisions i no vol que se coneguen, comencem a dubtar tots, tots comencem a dubtar, i és legítim que pugam dubtar els diputats, però, a la vegada, també és legítim que puguen dubtar els ciutadans respecte a l'acció d'eixe govern. Quina por té el Partit Popular que els diputats puguen tindre accés a tots els documents, tant de la Generalitat com de les empreses públiques, dels instituts i dels organismes, inclús de les fundacions i aquelles empreses que estiguen finançades per la Generalitat Valenciana de forma majoritària? Quina por té?

Si hem de partir del principi de legalitat, no té de tindre cap por. Però, a més a més, es minva la capacitat de fiscalització dels mateixos diputats. Nosaltres creguem que este apartat és fonamental en el que és la defensa dels interessos generals. Tan fonamental que hem intentat en el cas Terra Mítica que haveren comissions d'investigació en estes Corts. Hem intentat esbrinar què estava passat; hem preguntat on estaven els 17. 000 milions de pessetes que un jutjat diu que falten en Terra Mítica i se'ns ha negat tota la possibilitat. I al final hem hagut d'optar, perquè els diputats es posaren a treballar per a intentar esbrinar i hem complit el nostre deure.

Miren, nosaltres creguem que això ha de ser transparència i en este sentit ens dol molt a este grup les paraules, inclús del president de les Corts, quan preferia que condemnaren dos diputats d'estes Corts abans de saber i conéixer la realitat del tema Terra Mítica. En este sentit tenim un

que diu.

El senyor president:

El senyor Such Botella:

. tenim un

que diu, senyor president, que hem actuat de forma correcta i no incriminar estos diputats de la forma com s'ha fet en estes Corts.

El senyor president:

El senyor Such Botella:

Li podem donar al senyor president inclús el mateix document, que és l'

que diu que hem actuat correctament, perquè ho reconega.

El senyor president:

El senyor Such Botella:

El senyor president:

El senyor Such Botella:

El senyor president:

El senyor Such Botella:

(Aplaudiments)

Cal exigir el principi de legalitat en les actuacions. I els diputats han d'estar protegits davant del que són els seus drets i no estar criminalitzats permanentment ací per aquell que ostenta el poder i sobretot per aquell que ostenta la majoria en este parlament.

Creguem que això sí que és treballar en la tasca parlamentària de forma que els diputats es vegen emparats en les seues demandes de fiscalització i de control al govern. Per què? Perquè cal intentar esbrinar allò que no es pot esbrinar ací, en esta cambra. I nosaltres hem fet eixe esforç, un esforç que ha sigut reconegut pels distints elements judicials d'esta comunitat.

Mire, però hi han elements que també són molt importants per a nosaltres, molt importants. Nosaltres en eixe intent perquè es conega la realitat i es conega la veritat, també plantegem la creació d'una oficina pressupostària a estes Corts. Oficina pressupostària que és negada reiteradament per part del grup majoritari d'esta cambra, negada reiteradament. No té cap interés en què es coneguen els comptes públics dia a dia, ni que s'emeten els informes adequats perquè es puga fer el seguiment adequat del que és la tasca del govern.

Nosaltres creguem que això és intentar amagar transparència, creguem que això no és fomentar la transparència que els diputats i diputades estan obligats a exigir i a demanar en la seua tasca de fiscalització, igual que el tema de les comissions d'investigacions. No modifiquen res el tema de les comissions d'investigació. Nosaltres creguem, com hi ha en altres parlaments, que quan es recullen una sèrie de firmes de diputats, encara que siga una vegada a l'any, estaríem obligats a constituir una comissió d'investigació per a esbrinar allò que està passant.

I dic, reitere, sempre creguem que el principi de legalitat ha d'estar per davant de tot. I si el principi de legalitat està per davant de tot, no haurien de tindre vostés cap pudor ni cap problema en entregar i sobretot en sotmetre's a les discussions perquè això es poguera esbrinar. Però per desgràcia.

El senyor president:

Senyor Such.

El senyor Such Botella:

este reglament que plantegen -i acabe president-, este reglament que plantegen no afavorix això. Al contrari, incorre en els vicis que ja venien treballant-se en este parlament i són els vicis de l'ocultació, de l'obscurantisme i de la prepotència.

Gràcies.

(Aplaudiments)

El senyor president:

El senyor Maluenda Verdú:

Molt excel·lent senyor president.

Senyories.

Mire, senyor Such, hi ha coses que no poden estar ocultes. Sí, sí. Perquè jo he observat al llarg d'estos últims dies que vosté o el seu grup tenia una estratègia, que pot ser legítima, però que a mi no em pareix bé i amb la mateixa legitimitat he de dir-ho. Vostés han intentat desmarcar-se en la forma de parlar i en la forma d'expressar-se davant els mitjans de comunicació i davant la cambra del que és la reforma del reglament, reforma del reglament a què em referiré, com no! , en la qual vostés han tingut una gran participació, una gran participació que he d'agrair, igual que agraïsc també la del Grup Parlamentari d'Esquerra Unida.

Però vosté hui ha fet ací en la trona una cosa que s'ha passat dos pobles, com a mínim dos pobles, perquè vosté ha fet el que eixe reglament que entre tots hem fet i una esmena que vam votar d'Esquerra Unida, favorablement els tres grups i que està incorporada en el text, el que prohibix que es faça. I és utilitzar la trona per a interés personal propi. Vosté ha utilitzat la trona per interés personal propi i ha parlat d'una qüestió personal que mai hauria vosté d'haver-ho comentat des de la trona. Vosté ja ha vulnerat l'acord que en comissió vam prendre els tres grups respecte a eixa situació, que no se pot participar en debats en què se mencionen temes d'interés personal propi. Es va aprovar per unanimitat. Doncs mire quin interés tenen vostés pel reglament!

Després parla de Terra Mítica, parla d'una sèrie de qüestions que res han de vore aquí. Què és el que estan fent vostés amb eixa estratègia que jo detecte? Vostés tenen decidit per criteri polític que no van a aprovar el reglament, a pesar que en molts llocs és un desenrotllament del mateix estatut d'autonomia, que vostés no van aprovar-lo. I per a justificar que com no van a aprovar-lo amb la gran quantitat d'aportacions que han fet vostés, amb la quantitat d'esmenes que han retirat, 15 en comissió, i hui crec que van a retirar-ne unes quantes més, que ja estan inclosos els seus textos en les esmenes del Grup Popular o en les esmenes d'Esquerra Unida, que hi ha una quantitat enorme de transaccions que afecten totes les propostes que vosté ha fet, ¿com poden no votar a favor un reglament que ha sigut fet entre tots? Ho tenim clar: «Anem a fer un desmarcatge per qüestions que res tenen a vore amb el reglament i així ens justifiquem davant nosaltres mateixa». Mire, jo crec que això és un flac favor que se fa vosté a vosté mateixa i al seu grup, a vosté mateixa i al seu grup.

Ningú pot negar que este reglament és fruit del consens. «Sí, però és que en 1994 se va fer per unanimitat». Clar que sí, haurà d'acceptar vosté, que el seu grup tenia la majoria absoluta en aquell moment, el comportament exemplar que va tindre el Grup d'Esquerra Unida i el Grup Popular. Clar que sí, va ser per consens, va ser per unanimitat, que és distint al consens. I per què va ser per unanimitat? Mire, va ser per unanimitat, perquè allí el que se va acordar és «anem a reformar el reglament, però anem a reformar només aquelles qüestions en les que hi haja unanimitat; on no hi haja unanimitat s'aparca». Per exemple, Esquerra Unida, en aquell moment ja demanava l'ampliació de la Mesa. Com el Grup Parlamentari Socialista no volia l'ampliació de la Mesa eixe article s'aparcava.

Ací vam iniciar les reunions de la ponència amb els mateixos compromisos: anem a reformar el que siga per unanimitat. Però, clar, quan aplega un moment que la ponència se desfà perquè abandonen la ponència, el Grup Parlamentari Popular, com a grup majoritari de la cambra, té l'obligació de portar a la cambra una proposta i a partir d'eixa proposta ens posem a treballar. Vostés tenen eixa proposta en un CD que els vam entregar en el mes de setembre, tenen eixa proposta. I sobre eixa proposta s'ha treballat molt. I vostés van coincidir en moltíssimes qüestiones del que este reglament comporta.

I jo he de dir-li que s'han presentat 506 esmenes al reglament; 136 són del Grup Popular, però n'hi ha 270 de vostés, que ja en comissió en vam acceptar directament 43 i vam fer 26 transaccions, però 26 transaccions que moltes d'elles afecten dos i tres esmenes seues. Per tant, ahí hi ha una mitjana de, com a mínim, 40 esmenes més que s'han assumit per la via de transacció. Hui en el ple tenim previst acceptar-ne 9 més, 9 més que este matí en la ponència li ho hem comunicat al senyor Torres. I vostés en van retirar 15 en comissió i hui ja han anunciat que van a retirar-ne unes quantes més. Estan reconeixent de forma clara que la majoria de les qüestions que vostés plantejaven estan recollides en este dictamen del reglament que hui estem discutint i que anem a votar finalment.

És veritat que queda alguna qüestió, queda alguna qüestió que entrarem en el següent bloc, que per a vostés són essencials i que no estan recollides en el reglament. Però nosaltres discrepem que algunes siguen inclús pròpies d'estar, si poguérem estar d'acord en el text, inclús dubte que siguen pròpies de formar part del reglament, sinó d'altres parts del cos legislatiu valencià.

A mi em dóna la sensació, senyor Such, que vosté no ha llegit el dictamen. Vosté, en este moment, no sap quines esmenes s'han acceptat en comissió i quines esmenes s'han rebutjat. Perquè quan està parlant de la transparència, està parlant que el Grup Parlamentari Popular es nega que en el dret a la informació que tenen els grups, les comissions i els mateixos diputats, vosté resulta que està dient que ens neguem a què això siga extensible a les empreses i entitats públiques dependents de la Generalitat. No és veritat, senyor Such, no és veritat. Això està acceptat en comissió i vosté ho ha defensat aquí a la trona. Per això li dic que em dóna la sensació que vosté el que ha volgut és, amb l'excusa del reglament, parlar d'altres qüestions i quan ha hagut de referir-se un poc al reglament resulta que no sabia per on anava el reglament.

Jo dic que mai, mai s'ha aprovat ací una iniciativa legislativa -perquè esta ho és-, que haja gaudit de tal grau de consens com la present. Perquè inclús, referint-nos a eixa reforma de 1994, he de dir que no va ser una reforma substancial, tan important com esta, no va ser una reforma substancial tan important com esta i és veritat que les coses que van vindre al dictamen hi havia unanimitat. Però no parlem de les coses que no van vindre al dictamen. Hui sí que parlem aquí de les coses que no van vindre al dictamen. Quina és la diferència? Que aleshores tenia majoria el Partit Socialista, i calia silenciar-ho, i ara té majoria el Partit Popular i cal fer ressò d'eixes qüestions.

Jo podria contestar-li totes les seues esmenes. Per exemple, la de la declaració de la renda. Jo li ho he dit ja en comissió, li ho he dit en diversos debats. Mire, jo crec que el que vosté planteja és innecessari, perquè en la declaració de rendes, inclús ja està la d'activitats i béns que ve a ser el mateix. Allò important perquè la cambra es pronuncie sobre la incompatibilitat és saber quina situació d'interessos té cada diputat, quina situació d'interessos té i quin és el patrimoni que té. I aquí, en esta cambra, és pública la declaració d'interessos i no és pública la declaració de patrimoni. Per tant, eixa esmena.

Ara, quant a la publicació. Mire, vostés són molt lliures, li ho he dit moltes voltes, de repartir la seua declaració on vulguen i de penjar-la en la pàgina

del seu partit. Però el que no poden és que siga la institució qui s'ocupe d'eixa qüestió.

Després hi ha esmenes, que no ho entenc. Jo no sé per què volen suprimir en l'article quint el text literal de jurament o promesa que figura en l'article tercer de l'annex del reglament que ara tenim en vigor. Creem que està millor així, però si vostés volen, si per a vostés és condició

que en compte de dir-ho en eixe article continue dient-ho en l'article tercer del reglament de protocol i blasons no tenim cap d'inconvenient. Diga-ho vosté i ho canviarem si això és per a vosté un obstacle.

Mire, en l'esmena 18, afegir «utilitzant l'annex previst en este reglament. ». No tindríem inconvenient tampoc en fer una transaccional que diguera «utilitzant en idioma valencià i el formulari previst l'annex d'este reglament». Si això els preocupa? L'esmena 19 l'han retirada. L'article sext, 22 i 24, demana la supressió del jurament del president o presidents de les Corts. Anem a vore, vostés que estan demanant transparència, anem a practicar-la. Jo pense que té més obligació de transparència qui jura el seu càrrec, jura o promet el seu càrrec d'acord amb la Constitució i amb l'Estatut d'autonomia, que els diputats han de fer-ho per a prendre possessió abans d'elegir la Mesa, perquè hem canviat el sistema de l'elecció de la Mesa que abans era, abans es feia abans que accediren al ple exercici de la condició de diputats i ara es fa quan ja s'accedix al ple exercici. I hem jurat tots els diputats i diputades o hem promés. Però que després del president de les Corts haja de jurar el seu càrrec o prometre el seu càrrec, per què s'oposen? Això és el que fa el president de la Generalitat.

Jo pense que les competències i les responsabilitats que té el president o presidenta de les Corts són molt superiors a les que se tenen en el càrrec de diputat. Per tant, pensem que deu jurar, una volta elegit, en les responsabilitats d'eixe càrrec.

Després, tenen moltes esmenes, és veritat. En van presentar 270 en principi. Però és que aquí hi ha una cosa curiosa. Vostés fan esmenes a un article que té quatre línies, i fan tres esmenes a eixes línies. Una, la primera línia, «on diu. ­-tal-, ha de dir: deberá», on diu. Quan el més fàcil era fer una esmena a eixe article de quatre línies amb un text atlernatiu, i no tres esmenes. Per això el gran nombre de 270 esmenes que vostés han presentat. Dóna la sensació que per a donar-li cobertura a eixa estratègia que des del primer moment tenen pensada, i que vosté l'ha desvetllada quan ha pujat a la trona a parlar de qüestions que no tenien res a vore amb el tema del reglament, és més, a qüestions personals, d'interés personal propi de la seua senyoria.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Senyor Maluenda, vaja finalitzant.

El senyor Maluenda Verdú:

acabe, senyora presidenta- que me pareix que és inadequat fer-ho, per això, en eixa estratègia, vostés han anat multiplicant, multiplicant, les esmenes presentades. I, ja dic, a un article de quatre línies, fan tres modificacions puntuals, però mitjançant tres esmenes, quan s'haguera pogut fer en una. I això se repetix al llarg de l'articular que vostés han presentat esmenes.

I què és el que pretenien? Donar a entendre que tenen una enorme discrepància en este reglament per a justificar votar no. Mire, una cosa és el que volen donar a entendre, però altra és la realitat. Ja vorem el

de comissions i vorem el

del ple. Vostés han aportat importants novetats a este reglament. Hem assumit gran part d'eixes novetats que vostés plantegen, i tan sols hi ha tres o quatre qüestions que per a vostés poden ser fonamentals, però que no troben que siguen obstacle perquè vostés recolzen un reglament que naix del consens, un reglament que convertix este parlament en un parlament àgil i modern, un reglament que va a fer que se miren en mosatros, en l'espill de les Corts Valencianes, altres parlaments espanyols, que mai havien avançat de la forma que mosatros avancem.

I he de dir-li alguna cosa. Hi ha qüestions que mosatros plantegem en el reglament, moltíssimes, que van en benefici dels grups de l'oposició. La seua senyoria ha hagut de retirar esmenes que fea als nostres articles perquè eren més restrictives les seues esmenes que el que mosatros posaven en el text del reglament.

Bé, eixe és el seu plantejament, senyor Such. Eixe és el seu plantejament i és el seu problema. Jo li dic que este és un reglament consensuat, que és el millor reglament possible. I també li dic una cosa, que encara que haguérem estat un any reunint-nos, vosté haguera aplegat un moment que haguera pres la mateixa decisió que pren ara: rebentar l'aprovació d'este reglament. Vosté políticament no podia acceptar-ho, perquè han dit tantes coses.

La senyora vicepresidenta primera:

Senyora Maluenda, vaja finalitzant.

El senyor Maluenda Verdú:

acabe, senyora presidenta- han dit tantes coses, senyor Such, que ara ho tenien molt difícil canviar d'opinió. Pense que això no és seriós. Pense que la responsabilitat del principal grup de l'oposició ha de ser de mires més elevades. Pense que deuen contemplar en qualsevol moment el que és l'interés institucional d'esta casa, la primera institució de la Generalitat. Aquí no se pot fer política en un tema com este, aquí no se pot vindre a la trona a fer ús partidista i particular de qüestions personals de vosté.

Per tant, senyor Such, lamente enormement el to que vosté ha empleat. Jo creïa que este debat hauria d'anar per altres estils, amb més moderació, amb més sensatesa, amb més ponderació. M'ha sorprés vosté de forma poc grata. A la millor per això no venia a reunions de la ponència, perquè vosté tenia una estratègia marcada i havia de portar-la fins al final.

Ho lamente enormement, però eixe no és el nostre comportament, no és el nostre pensament. I mosatros sí que volem el millor reglament per a esta institució, i va a ser el millor, però va a ser gràcies a l'aportació dels tres grups parlamentaris, vullga vosté o no vullga. Aquí està la seua aportació i aquí vosté ha millorat este reglament.

La senyora vicepresidenta primera:

Senyor Maluenda.

El senyor Maluenda Verdú:

i mosatros estem orgullosos d'això.

La senyora vicepresidenta primera:

Moltes gràcies. Moltíssimes gràcies, senyor Maluenda.

Té la paraula, per a rèplica, l'il·lustre diputat senyor Such.

(Aplaudiments)

El senyor Such Botella:

Gràcies, senyora presidenta.

Senyor Maluenda, jo no vinc ací per a sorprendre'l a vosté gratament o no. Jo vinc per a exposar principis polítics que considerem els socialistes valencians que hem de posar damunt la taula en estos moments en el tema del reglament.

Per tant, no és la meua funció vindre ací a donar-li a vosté la raó o llevar-li-la, en tot cas, sinó a defensar el que considerem oportú.

Mire, senyor Maluenda, jo crec que vosté té pocs arguments respecte a temes tan essencials com els que estem parlant hui ací. Vosté reitera el tema del consens i jo li dic: com pot dir vosté el tema del consens si nosaltres no estem d'acord? Anem a vore. Açò com és possible? No és possible. Ja li he dit que el consens és el seu amb vosté mateixa, que nosaltres hem fet la nostra tasca, que és esmenar el reglament, que vosté ha triat les esmenes que ha considerat oportunes i les que no, les ha rebutjat. Punt. Eixe és el consens que vosté ha practicat.

I treballs en la ponència. ¡per favor! Si la primera reunió que tinguérem acordàrem coses i a vosté el desautoritzaren públicament i li varen dir «que de lo acordado, nada». Ja no podíem parlar més en això. Això no és així. Una única reunió de treball hores abans de poder treballar en el tema de comissió, i això és el gran consens de la ponència. Mire, això queda completament desautoritzat, però no vaig a continuar per ahí perquè no és el tema que realment m'interessa.

Mire, vosté ha afirmat ací alguna cosa dient que si desconeixíem les nostres esmenes o si. en el tema de les empreses. Mire, jo li llig la nostra esmena, i me dirà vosté si té alguna cosa a vore realment amb el que s'ha aprovat. Perquè diu: «Añadir, después de la Generalitat, instituciones, organismos, entidades públicas empresariales dependientes de la misma». Val. Fins ahí, vosté és el que ha triat. «Cualquiera que sea su régimen jurídico, tengan una participación de capital público significativa en su capital social, o desarrollen una actividad en la que concurran las siguientes circunstancias: prestar servicios públicos de titularidad económica a través del departamento del Consell, desarrollar actividades sujetas a régimen de concesión administrativa o. » Què ha de vore açò amb el que vosté ha aprovat? Absolutament res, senyor Maluenda. Vosté diu. i ací es despatxa dient que no coneixem ni les nostres esmenes, i li dic que el que vosté ací ha fet ha sigut falsejar, contar una mitja veritat o contar una mitja mentira.

Mire, el problema que tenim ací en este parlament és que si vostés almenys, si vostés almenys atengueren el que fan altres companys seus en altres parlaments, igual podríem avançar un poquet més. Mire, proposta del Grup Parlamentari Popular en Andalusia, ara que està tant de moda, que el senyor Camps va tant a Andalusia a recolzar el senyor Arenas en compte del senyor Zaplana. Ara que està tant de moda, mire el que diu el Grup Popular: «Establecer mecanismos de control que permitan analizar previamente al parlamento la adecuación de las campañas de publicidad emprendidas por la Junta». Això diu el Partit Popular. Vostés ací d'això no volen saber-ne res. O siga, del tema dels contractes portats ací, vostés d'això no volen saber absolutament res.

Mire, i li llig, i li llig, el que diu el seu partit en el Congrés dels Diputats respecte a l'oficina pressupostària, si vol. Mire: «Queremos una oficina presupuestaria independiente, transparente en su actuar y que pueda contar con la confianza total e indiscutible de los miembros de la cámara; que la oficina elabore periódicamente informes que permitan el análisis presupuestario. La oficina presupuestaria de las Cortes, tal como la entiende el Partido Popular, no viene a sustituir ni a solapar a ningún organismo. ». Escolte, si açò és el que estem demanant mosatros! I açò és d'enguany, eh? , del 28 de febrer del 2006! I vostés no fan cas a ningú dels seus, ni en Andalusia ni en Madrid. No volen oficina pressupostària, no volen que fiscalitzem els contractes, no volen portar les campanyes de publicitat perquè es puguen vore, no volen, en definitiva, que es puga complir la tasca de control i fiscalització que els grups de l'oposició estan obligats a fer. I vostés no volen!

Ara bé, sap el que fan vostés molt bé? De traductors. Això sí que ho fan bé. Han presentat 60 esmenes per a rectificar el servei de traducció de la cambra. Jo els recomane a vostés que lleven els senyors que estan treballant i que es posen vostés i facen de traductors oficials de les Corts! Perquè al final, per molt que legislen que la terra és plana, la Terra no és plana, és redona. I per molt que vostés vullguen corregir els traductors, realment això suposa que la ignorància és la mare de l'atreviment! I un s'atrevix a tot quan no sap res, i això és el que fan vostés permanentment: corregir el tema de l'idioma, de la llengua i del no sé què, fent correccions que per a això tenim uns serveis de la cambra, perquè facen eixa tasca! Però vostés no, vostés estan encabotats en presentar 60 esmenes per a fer tot això.

Mire, nosaltres creguem que en esta part, en esta part hi han mancances substancials. I li ho reitere: mancances substancials que fan que no puga ser possible que nosaltres recolzem, primer, perquè no hi ha consens, no volen transparència, no volen que els ciutadans confien i coneguen al detall el que són les rendes. I vosté diu que «actividades y bienes. », que això ja és tot. No, no. Llisca vosté la nostra proposta que estem dient-li que any darrere d'any, al mes següent d'haver-se presentat la declaració de la renda, es donen les dades de la declaració de la renda quant al que és la seua part de la quota líquida, perquè tots sàpien que si hi ha hagut un increment del que és l'aportació dels diputats a la hisenda pública, sàpien a què es deu. Això és transparència, senyor Maluenda! Vostés no, vostés ho engloben tot dient que això és el que ja n'hi ha. Això no és el que hi ha, senyor Maluenda. Li ho reitere: això no és el que hi ha.

I, bé, i el tema de les comissions d'investigació, efectivament, reitere que si aplicàrem en el llibre, en l'anuari parlamentari. Llisca vosté el que és la proposta del senyor Zaplana respecte a la creació de comissions d'investigació. Lligga-s'ho, senyor Maluenda! I nosaltres ens comprometem que ara acordem ací, immediatament, el que el senyor Zaplana diu en el anuari de dret parlamentari per a posar en el tema de les comissions d'investigació. Ara, vostés no seran capaços, amb total seguretat.

(Aplaudiments)

La senyora vicepresidenta primera:

Moltes gràcies, senyor Such.

Té la paraula, l'il·lustre diputat senyor Maluenda.

El senyor Maluenda Verdú:

Moltes gràcies, senyora presidenta.

Senyories, jo li torne a dir, senyor Such: vosté ve ací a la trona a parlar de tot menys del reglament. Encara no m'ha justificat vosté les esmenes. Fixe's el bloc que està defensant. No s'ha referit a ninguna d'elles, i quan se referix s'equivoca. Perquè mire, per què eixa redacció tan farragosa per a referir-se a les empreses públiques? ¿No és més fàcil, no és més entenedor, no genera menys dubte el que hem incorporat en comissió en l'esmena 44 del Grup Parlamentari Popular? Que segur que la seua senyoria va votar a favor. Doncs mire, diu: «Para el mejor cumplimiento de sus funciones parlamentarias, los diputados, previo conocimiento del respectivo grupo parlamentario, tendrán la facultad de recabar de las administracions públicas de la Generalitat, los datos, informes y documentos que obren en poder de estas». Això és el que diu el reglament actual. I afegim: «i de les institucions, organismes i entitats públiques empresarials dependents d'esta». Per què fer eixa redacció tan farragosa? Ahí estan totes, ahí no hi ha dubtes. Totes, totes les que siguen de la Generalitat, totes tenen l'obligació de facilitar la informació!

Després utilitza dades de la llei de publicitat institucional i de l'audiovisual que no té res a vore. I me posa l'exemple d'Andalusia. Però és que vosté se dóna per satisfet del que diu Andalusia? Que s'impulsen accions! Dons mire, això a què obliga, que s'impulsen accions? Què és impulsar accions? Com se mesura l'impuls i quines són eixes accions? Això li pareix a vosté suficient! Doncs mire, sí que se conforma vosté amb poc.

Després, s'esforça vosté a justificar allò de la presentació de les declaracions. Diu que és condició

-no ho diu amb eixes paraules, però ho diu el seu text- per a accedir al ple exercici de la condició de diputat, haver presentat les declaracions. Prèviament! I després diu: «Terminis en què se deuen presentar declaracions: 30 dies després. »

Això ho diu. «30 dies després de constituïdes les Corts». Aleshores, si ja hem accedit a la condició. , que és primer, l'ou o la gallina? Presentar la declaració per a mi és el primer. Per això forma part de la condició del diputat per a accedir a eixa condició.

L'esmena 33 no l'han retirada però recomane que la retiren perquè ja no tindria cap sentit, ja que estan reformant una cosa que ja no existix en el text del projecte.

Després, l'esmena 36 diu: «Suprimir l'article 8». No es pot suprimir este article ja que regula la suspensió dels drets i deures parlamentaris per a l'aplicació de disciplina als diputats. O siga, això volen llevar-ho? Ja no hi ha aplicació de disciplina.

Després, l'esmena 38 també vol suprimir l'article 9. I tampoc se pot suprimir perquè este article regula la pèrdua de la condició de diputat per diverses causes, les que posa el reglament.

L'article 10, l'esmena 40, diu: «Suprimir el punto 1 de este artículo: que los diputados no podrán asistir a una comisión cuando este reglamento lo impida». Claro. Això s'ha de mantindre, senyor Such! Perquè si no, vosté diu que tots els diputats poden assistir a totes les comissions i no fa la matisació «excepte aquelles que el reglament ho prohibisca», doncs tindríem que a la millor a la comissió de govern interior que ni tan sols podem anar els portaveus adjunts, qualsevol diputat podria anar. I la comissió de l'estatut del diputat, i altres qüestions. I qüestions que se puguen debatre en una comissió i que puguen afectar directament l'interés propi del diputat. Per tant, eixes són les limitacions.

L'esmena 42, mire, no tenim ningun inconvenient a acceptar-li-la. Esta esmena anem a votar-la a favor.

La 43, no deurien mantindre-la ja que esta esmena no aporta res. Si lligen el text que estem debatent, de la forma que ve de la comissió, s'adonaran que amb menys paraules diu el mateix que vosté demana. Això ha segut gràcies a l'esmena 44 d'Esquerra Unida, que tots vam votar a favor. Vostés també.

És més, el Grup Popular, va renunciar a la pròpia 42, que era coincident amb la d'Esquerra Unida, però que mos agradava més com estava la d'Esquerra Unida. I la vam retirar.

L'esmena 48, diu: «. en el termini de 3 dies per a la tramitació de les peticions d'informació». Mire, açò mos pareix una broma. ¿Vosté creu que en el termini de 3 dies se pot tramitar un escrit que passa per registre públic, que passa per registre públic, que ha de tramitar-lo la mesa, que ha de remetre's a Relacions amb les Corts, i Relacions amb les Corts enviar-lo al departament corresponent? S'haurà de posar una altra fórmula, però jo crec que en tres dies és impensable que puga fer-se aixina.

L'esmena 49, tampoc tenim inconvenient a acceptar-la. Esta és una reducció que mos pareix molt bé. Aquí sí que es possible reduir terminis. Diu el reglament: «La conselleria contestarà o remetrà la documentació en el termini de 30 dies». I vostés diuen: «No, de 20». Me pareix molt bé. Per tant, esta se l'acceptarem.

La 54. Clar que el Consell està obligat a facilitar la informació demanada. Això és evident; no cal dir-lo d'eixa forma expressa. Si diem: «El Consell remetrà la informació. » està clar que té l'obligació; la seua esmena no aporta res nou.

La 71. Esta esmena és la que proposa un nou sistema per a complimentar les declaracions dels diputats. Ja ho hem dit abans: el que diu l'ordenament jurídic espanyol. Ho hem dit abans; ho hem dit tantes voltes ja, que per sacietat ja crec que està comprés.

A un nou article: el 75. Esta esmena proposa un nou article dedicat a les infraccions i tipifica com a infracció lleu, greu i molt greu el retardar, segons els terminis, la presentació de les declaracions. Això és una contradicció a la transparència eixa que vostés demanen. Si el que no presente la declaració, no pot accedir al ple exercici de la condició de diputat. Si això ho han votat vostés a favor. Qui no presente les declaracions no pot accedir al ple exercici de la condició de diputat, senyories, per tant.

La senyora vicepresidenta primera:

Senyor Maluenda.

El senyor Maluenda Verdú:

acabe, senyora presidenta- que vostés encara vulguen tipificar-ho com a infracció lleu, greu o molt greu, en funció de quin temps retarden en presentar-la, me pareix que és anar en contra dels principis que estan pregonant i que després, sobre la pràctica, no els duen a afecte.

Acabe, senyora presidenta.

A l'article 22, l'esmena 78 i 80, els oferim una transaccional perquè pense que podem aplegar a un acord quant al nombre de portaveus adjunts de cada grup parlamentari.

I després, vull dir-li també que quant a la 137 i 138, no tenim cap inconvenient i els les votarem a favor; milloren la redacció de la nostra proposta.

Després hi ha ací moltes que retiren, encara que vosté no ho ha dit, però crec que, com no tinc temps ja amb esta intervenció, dir-li que la 222 a l'article 92 també anem a acceptar-li-la; la 222 a l'article 92.

Per tant, quan arribe el moment demanem la votació separada de totes elles.

Però acabe, senyor Such, dient-li que és una pena que vosté se limite a fer condició

en l'aprovació d'un reglament. en el recolzament del seu grup a un reglament que és la llei per la qual hem de regir-nos i que ha de respectar els drets de tots els grups parlamentaris i regir-nos per les iniciatives parlamentàries, que per quatre qüestions que per a vosté poden ser molt importants -que jo no dic que no siguen legítimes- pense que condemnar tot un reglament que té 77 articles, que el 90% d'eixos articles han sigut consensuats, pense que és un flac favor que vostés li fan a esta institució.

Res més i moltes gràcies.

La senyora vicepresidenta primera:

Moltíssimes gràcies, senyor Maluenda.

Finalitzat este bloc, anem a passar al següent bloc, bloc número 2 que comprèn les esmenes 3, 15, 23, 28, 31, 39, 50, 55, 72, 73, 74, 77, 98, 111, 141, 152 i 156. Corresponen al Grup Parlamentari Esquerra Unida-Els Verds-Esquerra Valenciana: l'Entesa. Per a la seua defensa, té la paraula l'il·lustre diputat senyor Oltra.

El senyor Oltra i Soler:

Gràcies, senyora presidenta.

Anem a presentar el primer bloc d'esmenes nostres. Ja ho vam dir quan el debat a la totalitat al text alternatiu que presentà el Partit Socialista; nosaltres creem que el reglament d'aquestes Corts és una de les grans assignatures pendents que hi havia. El que hem de dir és que ara, després de tot el treball fet, jo crec que esta assignatura tampoc s'ha aprovat.

És cert, i nosaltres ho reconeguem així, que ha pujat la nota, però no ha arribat al cinc. Per tant, continua suspès com un instrument vàlid, modern necessari per a aquestes Corts.

Jo crec que teníem l'oportunitat d'intentar reformar un reglament desfasat en el temps, desfasat en relació amb altres parlaments i desfasat en la necessitat i en l'actualitat del moment. Jo crec que eixa oportunitat estava. Hauria d'haver-se mostrat més generós el grup majoritari, però el grup majoritari ha fet el que solen fer els grups majoritaris: si en el seu moment critiquen el reglament, quan estan en el poder troben que és un instrument molt útil per a facilitar-los la seua tasca de governar. I a pesar de les declaracions, a pesar d'alguns avanços, continua sent un instrument, el reglament que anem a aprovar, un instrument pel qual qui tinga la majoria en aquestes Corts, podrà treballar amb molta comoditat i l'oposició estarà un poc a vore el que cau. Però els drets de l'oposició no acaben d'estar reconeguts en este reglament.

Per tant, nosaltres, tal com hem vingut fent en tota la seua tramitació, no podem recolzar esta proposta final, a pesar que hem participat d'aquella manera també, perquè jo crec que se podria haver fet prou millor. S'ha fet amb presses i carreres, d'última hora, coincidint amb el debat de pressupostos, en el pitjor moment possible per a un document que -jo crec- deuria d'haver-se fet en altres condicions. És cert que amb eixes condicions començàrem a treballar, va sorgir la famosa polèmica de l'idioma, i a partir d'ahí tot se va estropejar i el resultat final és el que és. Resultat de l'idioma que, per cert, continua ficant-se.

Jo crec que el Partit Popular ací intenta presentar un escenari absolutament irreal; és a dir, el valencià no estarà millor ni estarà més protegit perquè s'anomene moltes voltes o se li posen tots els títols que vullga en el reglament, en l'Estatut d'autonomia o on siga. Amb això només, el valencià no es potenciarà, el valencià no millorarà. El valencià, podran dir vostés, que és un idioma, com ho han dit en l'Estatut d'autonomia -ja li vaig dir que això no és una dada suficient per a nosaltres- i els vaig dir en la comissió: vostés podrien haver pactat que la Terra és plana i això no vol dir que ho siga.

Per tant, en este tema, jo crec que més utilitzar el valencià, més defensar el valencià, menys oposar-se a la utilització del valencià en el Congrés dels Diputats i en Europa -que és el que està passant-, i això sí que seria defendre de veritat la nostra llengua.

És un dels temes importants que han quedat -jo crec- mal en aquest reglament. Però, evidentment, no és l'únic: el tema de la necessitat d'una major transparència en aquestes Corts. Una major transparència de cara a les diputades i els diputats que conformen les Corts. Jo crec que, amb tot el que està caient en estos dies, i especialment ací, al País Valencià, jo crec que és una ofensa que vostés s'hagen negat a permetre que el text del reglament siga molt més rigorós a l'hora d'exigir transparència als diputats i diputades. Jo crec que, en eixe aspecte -i ho vaig dir en la comissió- no cal ser

; cal ser valent i cal ser exigent. A les persones que voluntàriament volen presentar-se a diputats o a diputades, no s'ha de tindre qualsevol consideració a l'hora d'exigir-los transparència en la seua gestió i en el seu patrimoni. Això no vol dir que s'està atacant ni la intimitat de ningú, ni coses d'este tipus, que a voltes, se diuen.

És a dir, la persona que vulga dedicar-se a estos menesters, deu de saber que se li pot i se li deu exigir transparència; i això no vol dir que tothom siga igual i que tothom estiga sota sospita. Quan menys elements de confusió o d'opacitat se presente, millor per a tots. I el que no estiga d'acord, que no vinga; que no se presente a estes coses, que a més, és voluntari. A ningú se l'obliga a estar ací.

Per tant, nosaltres sí que trobem ahí que un dels elements fonamentals i que hauria servit per a eixa declaració de modernitat i d'abans, en este reglament no se té. I no se té perquè hi ha hagut por per part del Grup Parlamentari Popular a exigir eixa transparència i eixe bon fer a l'activitat de les persones que estiguen en estes Corts.

Després altre tema pendent, i que ha sigut una reivindicació clàssica nostra i d'altres grups també, és el tema de la composició de la Mesa; una mesa amb cinc membres que el reglament que estem aprovant passarà en la pròxima legislatura a augmentar el nombre de diputats i diputades i que pensem que, lògicament, també hauria d'augmentar el nombre de persones que deuen estar en eixa mesa. La nostra proposta de passar de cinc a set persones és una proposta -jo crec- raonable, igual que està en altres parlaments autonòmics, que permetria -i hi ha esmenes fetes en eixe sentit- la presència almenys de tres grups, que és el més tradicional; fa molt anys que no hi ha més de tres grups en aquestes Corts i la previsió, amb la barrera del cinc per cent, probablement consolide eixe model com a màxim. Per tant, jo crec que seria molt més plural mantindre en la Mesa eixa representació, igual que està en altres parlaments.

El tema de les comissions d'investigació. Nosaltres hem patit en estes Corts molt recentment allò que significa demanar una comissió d'investigació. Normalment, és una petició que cau en un sac trencat -com se sol dir-; passen mesos, inclús anys, perquè no és que es constituïsca, sinó que es puga debatre si es constituïx o no. En eixe sentit, també el Partit Popular s'ha mostrat poregós de donar eixa capacitat a aquestes Corts que quan se demana per part de determinats grups parlamentaris, eixa comissió haja de vindre al seu debat a aquestes Corts i se puga constituir, i a partir d'ahí se vorà si ix o no ix, o és correcta o no és correcta la sospita que la va generar en el seu moment.

El tema de les convocatòries de ple; el tema de la informació a subministrar, a pesar d'alguns avanços, més sobre el paper que altra cosa, la veritat és que trobem que no s'acaba de concretar i que tot queda d'una manera excessivament discrecional per part de la Mesa, per part de la majoria, que en un moment donat, té el control d'aquestes Corts.

Nosaltres volem reivindicar el paper de control i de fiscalització que esta cambra deuria de tindre; deixar de ser ja eixe organisme sempre supeditat al poder executiu. És a dir, més pareix que és el poder executiu el que ens controla a nosaltres que nosaltres, complint la nostra funció, de controlar a eixe poder executiu.

Són qüestions, totes elles, juntament amb altres que estaran en un altre bloc, qüestions importants que d'alguna manera determinen el nostre vot definitiu a aquesta proposta. És cert que s'han aprovat moltes esmenes, que se n'han transaccionat altres, que inclús avui mateix podrem vore eixa possibilitat. I estem contents de moltes de les decisions que per unanimitat hem aprovat, perquè estem convençuts que van a millorar el funcionament d'aquestes Corts i millorar, encara que no d'una manera suficient, el contacte també amb els nostres conciutadans.

El tema, per exemple, de garantir una compareixença urgent en cada ple, jo crec que és un tema important. El tema de garantir una comissió informativa com a mínim d'una volta al mes, quan hem tingut i tenim comissions informatives legislatives permanents que passen inclús anys sense reunir-se. Tindre esta possibilitat jo crec que és una possibilitat molt importat. El dret de petició davant del Parlament Europeu. Regular -jo crec que inclús millor- el debat de política general. Són qüestions totes elles, que Esquerra Unida havia presentat esmenes, on -jo crec- s'ha fet un esforç de consens important i que en estos moments ja passaran a formar part del nou reglament i en eixe sentit jo crec que és important.

Però ja dic, ha sigut absolutament insuficient. No sé si tenint més temps per a debatre, hauríem pogut aconseguir un major nivell de consens, almenys en eixos temes tan importants. Tan importants com -igual que els he dit abans- que el mateix Partit Popular, en altres comunitats autònomes -és cert que està en l'oposició- no solament defén, sinó que ha votat a favor. I per tant, no comprenem com el que el Partit Popular defensa i exigix en altres comunitats autònomes on està en l'oposició, ací és nega que figuren en el reglament. Això demostra la doble vara de mesurar i fonamentalment, el que demostra és la hipocresia en el seu comportament. Quan se té por o no se té la suficient voluntat política d'incorporar coses que de veritat garantixquen la transparència i evitar situacions que ja s'han donat en aquestes corts, jo crec que el que fa no és dissipar sospites, sinó precisament el contrari, el plantejar-les, perquè jo crec que en este tipus de qüestions, insistixc, com més transparència, com més proximitat hi haja entre la ciutadania i els que estem ací, jo crec que millor per a tots.

Per tant, han segut temes importants que no han estat aprovats i, per tant, considerem que suposen un handicap molt important que determina el sentit de la nostra votació.

Gràcies.

La senyora vicepresidenta primera:

Moltes gràcies, senyor Oltra.

Té la paraula en representació del Grup Parlamentari Popular l'il·lustre diputat senyor Maluenda.

El senyor Maluenda Verdú:

Molt excel·lent senyora presidenta.

Senyories, en primer lloc vull agrair el to del senyor Oltra, i algunes de les paraules que ha dit les compartixc, altres no, perquè, mire, parla de consens, diu, «no han arribat a nota». Bé, vosté sap que s'ha fet un avanç molt important, que vosté ha tingut una participació enormement activa, i tinc d'agrair les aportacions que ha fet, tinc d'agrair-les, i vull deixar constància que vostés van presentar 100 esmenes a esta proposta, 100 esmenes a esta proposta que no és de reforma de reglament, és de nou reglament, perquè és una proposta que modifica en quasi tot l'articulat. Concretament, només queden 57 articles que no han rebut esmenes. Però vostés han presentat, com dia, 100 esmenes. D'elles, en vam acceptar en comissió directament 20, en vam transaccionar 25, però que afectaven a més de 25 esmenes, a més de 25 esmenes del seu grup, i en vam retirar 15. Hui anem a transaccionar-li'n set o huit més, ja demanarem després un descans abans de la votació per a aplegar a acords, que veem que hi ha possibilitat d'aplegar a acords en altres qüestions i no volem, a pesar que el seu grup serà molt lliure de decidir en la votació el que crega convenient, però mosatros no per això anem a dir, «bé, doncs, com no van a votar-me a favor». No, no. Si mosatros, com creguem en la institució, volem allò millor per a la institució, i totes les aportacions que considerem que són positives, estem dispostos a incorporar-les, encara que després vostés mos deixen a soles en la votació.

A més, vull dir que a més d'això i de les que han retirat, sap vosté que hi ha una gran quantitat d'esmenes de la resta de grups, dels altres dos grups parlamentaris, que són coincidents amb les que vosté plantejava. Per tant, a la millor la redacció no era literal, però pot considerar-les subsumides. Per tant, el grau d'acceptació de les seues propostes és molt més elevat del que el nombre d'esmenes votades a favor puga determinar.

I el grau de consens queda demostrat pel fet que si descomptem els preceptes que no han rebut esmenes, que són 57, com he dit, queden 120 articles, 120 articles a esmenar, i a tots ells s'han acceptat esmenes, directes o transaccionals, en comissió només 111 esmenes acceptades distribuïdes en eixos 120 articles, sense comptar que de les 36 del Grup Popular directes i transaccionades la majoria han segut votades pels grups de l'oposició. ¿Com se pot dir que no s'ha arribat al consens. ? Bé, no s'haurà arribat a cent per cent de consens, però és que consens no és fer al cent per cent el que vol un grup. Consens és deixar en el camí, en la negociació, qüestions, cada grup parlamentari, per a aplegar a un acord en moltes més altres, i jo pense que eixes moltes més altres és tan summament important en este projecte que mos té de fer sentir-mos a tots satisfets.

De les declaracions de l'Irpf, que vosté manté l'esmena 15 i 7, doncs, mire, i de patrimoni, no vaig a cansar a les seues senyories repetint el que ja he dit en la intervenció del senyor Such, però està claríssim que mosatros respectem l'ordenament jurídic, i si se vol que això canvie, el que cal fer és presentar l'oportuna iniciativa en el Congrés dels Diputats, a on el Grup Parlamentari Popular no té majoria, perquè se canvie eixa part de l'ordenament jurídic, que mosatros acceptarem i acatarem i complirem de la mateixa manera que estem fent-ho ara.

També insistixen vostés en l'esmena 23 i 28 que no existixca el jurament del president o presidenta una volta siga elegit. Jo continue pensant que és important, amb independència de la solemnitat que se li pot donar a l'acta en bé d'esta institució, pense que el que tinga unes competències molt més àmplies, molt més elevades de més responsabilitat que qualsevol de la resta de senyories, pense que això és motiu suficient perquè tinga de jurar el càrrec o prometre, de la mateixa manera que ho fa el president de la Generalitat, que és condició

per a ser president de la Generalitat ser diputat. Què vol dir això? Que sempre, abans de ser president de la Generalitat, haurà jurat o promés com a diputat, però després ho fa per a l'exercici del càrrec que té de d'exercir. Jo, de veritat ho dic, amb tota sinceritat, no puc comprendre la postura de vostés ni tampoc del Grup Parlamentari Socialista en este plantejament, és que no puc entendre perquè s'oposen a això, és que no m'han donat ningun raonament.

L'esmena 39. Mire, que la renúncia del diputat tinga de fer-se personalment o per. Fer-la personalment dia la seua senyoria. Bé, aquí li oferixc la transaccional, que ja vam comentar en comissió, i pense que podem aplegar a un acord que fóra personalment o a través de persona que tinga un poder a l'efecte, un poder notarial a l'efecte, un poder expressament per a això, per a presentar-li la dimissió. Aixina que ahí podríem arribar a l'acord en eixa transaccional. Perquè si ho limitem només que siga personalment, imagine's vosté una persona que està impedida, una persona que està hospitalitzada, que està en una llarga malaltia i decidixca renunciar: personalment no podria presentar-la pel registre. Si apodera algú de la seua confiança, però apoderar-lo notarialment i només per a això.

L'esmena 50 jo pensava que anava a retirar-la, creïa que ho havíem comentat abans i veig que no, perquè se va acceptar l'esmena 49 del Grup Parlamentari Socialista en comissió, que pràcticament és la mateixa.

Després, l'esmena 55, en comissió li vaig oferir una transaccional a la 55 i a la 56. Recordarà la seua senyoria que finalment no va acceptar, vaig deixar exclosa la 55 i la vam fer només a la 56. Però, no obstant, continue oferint-li la possibilitat d'arribar a un acord en la 55, si vosté la considera important.

A l'article 19, les tres esmenes presentades estan referides a la declaració de l'Irpf i la seua publicació, al que m'he referit abans, el que diu l'ordenament jurídic de l'estat, i, si no, que ho canvien. Mosatros complirem l'ordenament jurídic actual i del futur, el que faça falta.

A l'article 21 està l'esmena 77. El seu grup sempre s'ha manifestat en contra del transfuguisme, sempre, i, per tant, no puc entendre per què mantenen esta esmena que és tot el contrari, ja que el que diu l'esmena és que se permeta el pas d'un grup a altre. Si se permet el pas d'un grup parlamentari a altre, això és transfuguisme. Si jo, Déu no ho vullga, que em torne boig, un dia abandone el meu grup parlamentari, no puc anar a un altre grup parlamentari. Però és que això ja era aixina en el reglament antic, ja era aixina. Ara el que afegim és que tampoc pot anar al Grup Mixt, tindria de quedar-se com a diputat no adscrit. Jo pense que eixes són les teories que vostés sempre han defensat. Per tant, no sé si és que hi ha havut una confusió en l'esmena en el seu manteniment.

A l'article 28 i 35, l'esmena 98 i 111 que presenta a esta article és la clàssica de l'ampliació de la mesa, que jo reconec que és un dret legítim que vostés sempre han defensat, faltaria més! Altres no, però vosté sempre! Però jo vull dir que continua sent un engany.

Sí, sí, vostés podrien ser presoners dels propis actes, a pesar que vostés sí, el Psoe no, el Grup Socialista no, però vostés sí, plantegen també la modificació de la forma d'elecció. Però aixina i tot podrien ser presoners de tots els actes.

Jo els ho vaig dir en comissió, l'única fórmula perquè en un parlament de tres grups el tercer grup puga tindre representació en la mesa és, en compte de passar de dos a tres vicepresidents i de dos secretaris a tres secretaris, seria passar de dos vicepresidents a quatre vicepresidents i de dos secretaris a quatre secretaris. Però, clar, jo no estic d'acord amb això, perquè, anem a vore, si en compte de tripartit resulta que és quadripartit, que ja ho vaig dir en comissió, que veig moltes possibilitats, perquè hi ha un diputat en el Grup Mixt actual que vota sistemàticament amb vostés i amb el Grup Socialista en comissió. Si fóra quadripartit, què tindríem, de tornar a reformar el reglament per a. A mi me pareix que la mesa no deu ser una composició a la carta de la configuració de grups que hi haja en cada moment en el parlament, és una cosa més seriosa en què tots mos tenim de sentir representats. I jo ho he dit, jo he conegut en esta cambra, no he estat en altra, en esta cambra jo he conegut tres grups en la mesa. Per què? Fruit dels desacords, que són legítims, entre els distints grups parlamentaris. Això pot continuar sent igual.

Les comissions d'investigació. Mire, plantegen dos articles nous, però no suprimixen l'actual 51. Si jo acceptara les seues esmenes, l'article 51 de les comissions d'investigació continuaria dient el mateix i vosté tindria dos articles nous. En el primer presenta set punts, set punts té eixe article, que són exactament iguals que l'article 51, literal. Només fa una aportació. Quina és eixa aportació? Eixa aportació diu que després de dir en el primer punt que les comissions d'investigació se crearan per acord del ple, després diu, en eixe punt 3, que resulta que és l'únic diferent al que diu el 151, li dóna la mateixa potestat que té el ple a un nombre determinat de membres del ple, a una tercera part. O siga, en estos moments 33 diputats tindrien les mateixes competències que té el Ple de les Corts. El Ple de les Corts té de reunir-se i votar de forma expressa la creació d'una comissió d'investigació, per majoria. Per contra, vosté diu que si ho demanen 33 diputats, se té de considerar creada. Pense que això és llevar-li competència al ple, que és sobirà, i, per això, no podem acceptar-la.

El següent article que proposa en esta matèria està referit al procediment de convocatòria i presència de les persones que han de comparéixer. Donat que els compareixents poden tindre responsabilitats judicials, és l'ordenament jurídic de l'Estat qui regula els procediments de compareixença en les comissions d'investigació, és el que regula en quin termini cal convocar-los i quins són els seus drets. Per tant, esta esmena -acabe, senyora presidenta- no podem acceptar-li-la tampoc.

A l'article 53 i 54 presenten les esmenes 152 i 155. Estes esmenes no canvien res per dir que el president. Clar, a on diu: «el president podrà convocar»; diu: «convocarà». El president té la potestat de convocar. El que passa és que quan en la junta de síndics s'acorda que se convoque un ple, vosté ho sap, el president el convoca. Altra cosa és a l'hora de determinar l'ordre del dia, és la mateixa junta de síndics qui ho determina, i ara, amb les modificacions que hem fet en este reglament, amb les pròpies presentades pel meu grup parlamentari i amb les presentades per vosté i pel Grup Socialista, que hem assumit en comissió, hi ha llibertat perquè cada grup parlamentari puga presentar la seua prioritat en el moment de confeccionar l'ordre del dia.

Per tant, que diga que el president «convocarà» o «podrà convocar» el ple no modifica res, sempre serà potestat i competència del president de les Corts la convocatòria d'eixe ple. Això sí, a l'hora de confeccionar l'ordre del dia, són els grups parlamentaris qui tenen reconegut en este reglament el dret a marcar les prioritats, el dret a incloure les preguntes orals al Consell, que ans díem de «tramitació especial d'urgència» i ara són les úniques que poden anar al ple; el dret a incloure les compareixences per procediment d'urgència; el dret a incloure proposicions no de llei de tramitació immediata;.

La senyora vicepresidenta primera:

Senyor Maluenda, vaja acabant.

El senyor Maluenda Verdú:

el dret també -acabe, senyora presidenta- a incloure les proposicions de llei de tramitació especial d'urgència.

O siga, que se reconeix als grups parlamentaris a l'hora de confeccionar l'ordre del dia una potestat, un poder de decisió que mai, des de 1983 fins a hui, no ha tingut mai esta cambra, a pesar que hui ho demanen també grups parlamentaris que durant totes aquelles primeres legislatures fins a 1995 van gaudir de majories suficients per a haver-ho introduït. Tanmateix, no ho han fet. Doncs, ara sí, el Grup Parlamentari Popular, gràcies a eixe consens, gràcies a l'aportació positiva que els grups parlamentaris han fet a esta proposta, això serà una realitat des de l'entrada en vigor d'este reglament.

Res més i moltes gràcies.

La senyora vicepresidenta primera:

Moltíssimes gràcies, il·lustre diputat.

Té la paraula per a rèplica, en representació el Grup Parlamentari d'Esquerra Unida-Els Verds-Esquerra Valenciana: Entesa, l'il·lustre diputat senyor Oltra.

El senyor Oltra i Soler:

Abans de res, el tema de l'esmena 77 que havia interpretat el senyor Maluenda com de transfuguisme, no. O siga, és una cosa que existix en altres parlaments, en concret, en el reglament del Congrés dels Diputats, i consistix simplement en allò que es diu el préstec de diputats per a poder constituir grups parlamentaris. O siga que això és molt habitual, tant el Psoe com el Partit Popular han fet préstecs de diputats a altres forces polítiques, Coalició Canària, etcètera, per a poder constituir el grup i després eixe diputat torna. O siga, és una cosa que se fa molt a menut.

Dit això, nosaltres, el primer que deuríem destacar és que la voluntat nostra a l'hora de presentar eixes més de cent esmenes ha estat en intentar aconseguir un reglament modern, un reglament actualitzat, un reglament que servira de veritat per al funcionament intern bo, correcte, però fonamentalment també perquè la ciutadania es vera millor reflectida en el funcionament d'aquestes Corts. Eixe ha sigut l'objectiu i per a eixe objectiu, doncs, hem treballat, hem copiat coses d'altres parlaments, com tots han fet ací perquè ja estan en vigor, i mos han paregut interessants.

Clar, després es diu: «És que n'hi ha molts articles que no han estat esmenats». Bé, és que vostés han fet igual, han copiat literalment articles del reglament actual, igual que també han copiat. , que me pareix una cosa absolutament normal. I és cert -i ho havia dit en la primera intervenció- que hi ha hagut un paquet important d'esmenes que s'han acceptat per una via o per altra, i que jo crec, sense falsa modèstia, que milloren substancialment el reglament per al futur. Jo crec que amb eixa idea hem treballat tots.

Però, evidentment, com tots els grups polítics, doncs, tenim una sèrie d'esmenes o de principis molt importants que sí que d'alguna manera són els que decanten en un moment donat la votació, perquè són els que de veritat signifiquen un canvi d'orientació, un altre model de reglament. Ahí sí que mos hem trobat en un mur per part del Grup Parlamentari Popular de dir, bé, açò no se pot saltar, podem arribar fins ahí, però més no. I no val dir que la solució seria que canviara la legislació a nivell estatal, parlant del tema de l'obligatorietat, de la declaració i publicitat, declaracions de renda, de patrimoni, etcètera, etcètera, perquè això en altres parlaments autonòmics, inclús amb el vot del Partit Popular, ja està en vigor sense necessitat d'haver-se canviat eixa llei estatal, la qual cosa prova que no feia falta. En tot cas, pot ser un intent d'eixa per part del Partit Popular d'ací de justificar el que és injustificable.

Però, a mi m'agradaria que ens contestara per què de veritat no se pot obligar que totes aquelles persones que volen ser diputats i diputades de forma voluntària, que no se'ls puga obligar a un nivell d'exigència, de transparència, en estos temes major que a la resta de la població. És una cosa que està ja en vigor en altres llocs, que jo crec que poc a poc s'imposarà, però que és trist que en el cas nostre, que a la millor és una de les comunitats on més urgent haguera sigut açò, tenint en compte tota una sèrie de casos que s'han produït, que inclús han afectat a persones que han estat diputades autonòmiques en el seu moment i que ja no van declarar tot el que havien de declarar, jo crec que això hauria d'haver motivat eixe major nivell d'exigències, i que legalment se pot fer en estos moments, però en estos moments. Plantejar excuses o negar-se com s'han negat, jo crec que el que vol dir és que hi ha por, hi ha por a eixa transparència. I si hi ha por a la transparència, la veritat és que és un tema que ens preocupa.

S'ha plantejat el tema també del jurament del president. El senyor Maluenda dia: «És que ha de jurar perquè és una exigència major». Jo ja no sé si la proposta nova que ha fet el PP que el president de les Corts jure o prometa, si és per a revaloritzar-lo o és per a devaluar-lo, perquè, clar, se pot interpretar de les dos maneres; és tan important que necessita confirmar la seua promesa, o és tan poc de fiar que necessita una doble promesa no siga cosa que passe alguna rara. Això no està pràcticament en cap parlament autonòmic. I no val la comparació amb el president de la Generalitat, és una altra institució fora d'aquestes Corts. Però, dins de l'àmbit parlamentari. me pareix que ni tan sols el president del Congrés dels Diputats. No estava en el reglament actual, ni ha estat mai i mai se li ha notat eixa falta. Per tant, jo crec que és un element de distorsió o de distracció.

I en el tema de la Mesa. Jo ja li vaig dir que si vosté creu que el millor és que tinga nou membres, per nosaltres, encantats. No tenim cap problema en eixe sentit. Però, creiem que una xifra raonable és la de set, per a permetre, doncs, això, major pluralitat. Que el dia de demà hi ha no sé quin partit i tal. Això, la mecànica ho dirà, però en eixa representació, a banda ja de la voluntat política, que se suposa hauria d'existir, també plantegem mecanismes per a garantir eixa mecànica -diguem- parlamentària.

Jo crec que és injust que un grup parlamentari que ha estat sempre en aquestes Corts, que mai ha pogut estar en la Mesa i ha tingut sempre una actitud d'indefensió -i vosté sap de què estic parlant-, d'indefensió davant d'assumptes, tràmits, informació, etcètera, etcètera, que han passat en aquestes Corts. Jo crec que eixa situació és una situació injusta hui, i més injusta el dia de demà quan aquestes Corts augmenten el seu nombre de diputats i diputades, i, per tant, hauria de proporcionalment augmentar.

No li trobe justificació tampoc a eixa negativa per part de vostés en un altre tema, en un altre,.

La senyora vicepresidenta primera:

Senyor Oltra.

El senyor Oltra i Soler:

. dels que per a nosaltres han sigut importants i que, ja dic, justifiquen, juntament amb els altres exemples que he posat, el nostre vot negatiu a aquest reglament.

Gràcies.

La senyora vicepresidenta primera:

Moltes gràcies, il·lustre diputat.

Té la paraula l'il·lustre diputat, senyor Maluenda.

El senyor Maluenda Verdú:

Molt excel·lent senyora presidenta.

Senyories.

Senyor Oltra, jo crec que l'esforç ha sigut per part de tots, l'esforç ha sigut per part de tots els grups parlamentaris. I això és positiu. Perquè, jo crec que el que és important per a fer un treball, el que és important per aconseguir l'objectiu és creure en allò que s'està fent. Pense que les seues senyories, com jo, creiem en la institució i per això volem dotar-la del millor reglament per a fer possible les relacions entre els grups parlamentaris i per a fer possible que ningú puga retallar, ni tan sols perjudicar els drets que els grups tenen, especialment els minoritaris.

I això és el que ens ha dut a fer un reglament nou, perquè és un reglament nou, i la nostra intenció ha sigut que es poguera fer per unanimitat sabent que això és impossible, per unanimitat sap que és impossible. Vosté sap el que va passar en l'Estatut d'autonomia també, que n'hi havia coses que n'hi havia unanimitat i altres no, i va arribar un moment que vostés en una decisió legítima van creure convenient abandonar la ponència de l'Estatut. Igual haguera passat en este reglament, perquè jo recorde en altres ocasions -que ho he dit en la primera intervenció-, jo he sigut ponent de la reforma del reglament, i vostés han plantejat qüestions legítimes, moltes d'elles coincidents, perquè a vostés sempre els reconec una cosa: la coherència. Vostés improvisen poc. I ho dic, i ho dic lloant-lo, lloant-lo, perquè és la veritat. Vostés tenen una idea, tenen un criteri de les qüestions i són constants, si no aconseguixen una volta, continuen repetint-ho. I això és una postura que els honra.

I en altres ocasions han plantejat allò de la mesa i altres coses que hui demana, i com la majoria en aquell moment no ho va creure convenient, doncs, eixes qüestions no se van modificar, no se van modificar. Tanmateix, es parlava de l'alt grau de consens que n'hi havia. Jo crec que aquell grau de consens no era tan elevat com l'actual. Puc dir-ho jo que vaig ser part aleshores i part ara. Crec que només queda en la cambra, d'aquella ponència de reglament, possiblement jo, possiblement jo, i com a diputat també, ja no solament en la ponència, i com a diputat.

Jo comprenc que vostés mantinguen ara el tema de la mesa, però no agarre només una part del que jo he dit. Jo li he donat un exemple, que perquè un tercer grup en una cambra, composta per tres, tinga garantia que pot accedir a la mesa, caldria passar, en compte de dos a tres vicepresidents, de dos a tres secretaries, és de dos a quatre. Aixina sí que el tercer grup sempre tindria garantia que en tindria un. De la forma que està ara, en la proposta del Grup Parlamentari Socialista i en la proposta, inclús, de vostés, doncs, la de vostés permet que dos grups es posen d'acord, els dos majoritaris, i es queden sense cap; i en la del Grup Socialista no fa falta posar-se d'acord, sinó fer un càlcul matemàtic i presentar la sorpresa. Vosté ho sap, ho va reconéixer en el debat de totalitat que era aixina.

Però, vosté no pot dir: «Si està disposat, seiem i fem una transaccional». No, jo he dit això com a garantia per a vostés, però a continuació he dit: «Jo no estic d'acord perquè jo crec que no és seriós que la composició de la mesa siga a la carta, en funció dels grups que n'hi hagen en la cambra, perquè, si no, cada volta que s'amplie o se disminuïsca el nombre de grups parlamentaris en la cambra hauríem de reformar el reglament per augmentar o disminuir la mesa».

I li he fet la broma del quadripartit, perquè jo sé que en la postura -o pense, puc estar equivocat, però tot dóna a entendre que és aixina-, la postura que el Grup Parlamentari Socialista, que és legítima, faltaria més! , té en estos moments respecte de la mesa, és que està fent-los l'ullet, un ullet al tripartit. Per això que ha estat la broma de dir: i si fóra quadripartit. Perquè el diputat del Grup Mixt ha estat votant amb vostés i amb ells les esmenes al reglament i a pressupostos en la fase de comissió. Que és legítim que ho faça una persona del Grup Mixt, clar, ja no és tan legítim que ho faça una persona que és trànsfuga.

I per això, també m'estranya que vosté no retire l'esmena 77, perquè l'esmena 77 potencia el transfuguisme. Però, sí, sí, el potencia però amb anterioritat al que és el reglament de 1994, amb anterioritat, perquè si ja en aquell reglament d'un grup parlamentari no es pot passar a altre, necessàriament s'havia d'anar al Grup Mixt, i ara el Grup Mixt se queda reservat només per aquell Grup Mixt que configura l'electorat votant a una formació política que no aconseguix assolir tres diputats per a fer grup propi, doncs, és un Grup Mixt que, atenent les seues esmenes que hem acceptat en comissió, tindrà els mateixos drets que qualsevol grup parlamentari. Faltaria més! Mos pareix molt bé. Però si vosté lleva el que diu l'esmena 77, la supressió que vol fer l'esmena 77, resulta que potenciem el transfuguisme, perquè demà des del seu grup al Grup Socialista se'n pot anar un diputat i des del Grup Socialista se'n pot anar al seu grup també, per exemple, per exemple. Hem posat l'exemple perquè són les afinitats més proximitats, o el diputat que està hui en el Grup Mixt podria anar perfectament al Grup Socialista o podria anar al Grup d'Esquerra Unida. Amb eixa modificació podria ser possible. I això és potenciar el transfuguisme.

Per tant, jo pregaria que la seua senyoria i que el seu grup, que sempre és coherent, sempre és coherent, en este moment, a la millor per error o perquè no s'han adonat de l'abast de l'esmena, poden trencar eixa coherència que sempre els he reconegut i que és -diguem- bandera del Grup Parlamentari d'Esquerra Unida des que es van constituir les Corts en 1983.

Res més i moltes gràcies.

La senyora vicepresidenta primera:

Moltes gràcies, senyor Maluenda.

Anem a passar al següent grup, bloc tres, que comprén les esmenes 167, 168, 170, 176, 179, 202, 246, 247, 249, 375, 398, 407, 408, 417, 203, 205, 253, 283, 302, 321, 322, 317, 343, 351, 368, 370, 416, 380 i la 423, 211, 244, 232 i 235.

Té la paraula per a la seua defensa, en representació del Grup Parlamentari d'Esquerra Unida-Els Verds-Esquerra Valenciana: l'Entesa, l'il·lustre diputat senyor Oltra.

El senyor Oltra i Soler:

Gràcies, senyora presidenta.

Ans de res, dir en este bloc que hi ha cinc esmenes, que són la 211, 232, 235, 244 i 423, que anem a anunciar la seua retirada a tots els efectes. Després, n'hi una sèrie d'esmenes també que hem estat xarrant abans de començar el ple que, si se confirma la possibilitat de fer transaccionals, el que és lògic seria parar el ple un poquet, intentar negociar eixes transaccionals i continuar després.

Bé, dit això, en este bloc, que és un bloc important quant al nombre d'esmenes, començaríem destacant aquelles que fan referència a una cosa que constantment apareix en el reglament -alguna cosa d'això hem discutit abans-, i és, en concret, en referència a la Diputació Permanent. Nosaltres creiem que caldria ahí diferenciar el que són les sol·licituds d'aquesta diputació, igual que les sol·licituds de convocatòria de ple, de manera que no quede sempre a criteri discrecional de la mesa.

Però, bé, el tema de les comissions. Nosaltres demanem -crec que hi ha possibilitat d'arribar a algun acord- que siguen públiques. Ja sabem que la premsa pot assistir, que es pot vore per Internet, etcètera, etcètera. Però pensem que en estos moments els plens són públics i que, bé, pot haver interés en un tema determinat per a poder assistir a eixa comissió. També sabem les limitacions d'espai que tenim en els actuals locals de comissió, però crec que caldria oficialitzar eixa possibilitat que avui en dia no està i que jo crec que seria important també de cara a acostar més la institució a una ciutadania. Pareix que a la millor hi ha possibilitat d'arribar a algun tipus d'acord en eixe tema.

L'esmena número 170 planteja una cosa que abans també havíem fet alguna referència. I és que quan la proposta del PP planteja que l'activitat principal de les Corts és una activitat legislativa i, és cert, jo crec que és incompleta, o siga, és legislativa i de control i fiscalització del govern. Eixes són les dos grans potes de la institució parlamentària: el legislar, per una banda, i controlar i fiscalitzar el govern.

Jo entenc que el partit que sustenta el govern vulga tallar eixa pota, però no hi ha dret a amputar qualsevol de les dos extremitats. Les dos són importants, les dos són necessàries i les dos cal fer-les constar textualment en el reglament. Perquè del contrari ens trobarem en la situació que ja està passant. I és, en este cas, el Grup Parlamentari Popular, és una màquina d'inventar lleis per a qualsevol cosa, encara que moltes d'elles no valen absolutament per a res ni ells mateixa se'n recorden de moltes de les que hi ha aprovades, perquè no tenen cap utilitat, però fan una qüestió important, que és consumir temps, consumir debats plenaris.

Jo crec que això no és correcte. Està bé legislar, de coses importants millor, de les coses necessàries millor, però també controlar i fiscalitzar el govern. Pobra democràcia seria aquella que poc a poc anem deixant eixa facultat com una qüestió marginal. Per tant, amb eixa esmena volem reivindicar el caràcter principal, també, d'eixe tema.

Després, també nosaltres, igual que altres grups i igual que està en altres parlaments, reivindiquem la necessitat d'una oficina pressupostària al si de les Corts. Jo crec que de tots és coneguda la posició que tenim en el tema de la fiabilitat de pressupostos que s'aprova, la quantitat de modificacions secretes que se fan i que se fan públiques mesos, inclús anys després i cada volta en quantitats més importants, que no passa per aquestes Corts ni l'origen ni fonamentalment el destí d'eixos milions i milions d'euros que se generen, de nova generació de crèdits, modificacions pressupostàries, algunes d'elles inclús estem arribant a vore-les abans que s'aprove el pressupost, com per exemple la modificació pressupostària del capítol dedicat a cooperació al desenvolupament, que es modifica d'una forma substancial, en este mes mateixa, abans que s'aprove. O siga, que l'expectativa pot ser de por en eixe sentit. Demanem eixa oficina per a poder controlar i fer un seguiment d'un dels instruments més importants que fan les Corts, que és l'aprovació del pressupost anual. Per tant això, que ja està en altres parlaments, considerem que hauria d'estar.

Íntimament lligat amb això està tota una sèrie d'esmenes nostres que fan referència també al tema de la gestió dels diners públics per part de la pròpia institució, per part de les pròpies Corts. Ja diguérem en comissió el que va costar a la Generalitat Valenciana l'adaptar la seua normativa comptable al Pla general de comptabilitat. Jo crec que va ser un error el tardar tantíssim en adaptar eixa comptabilitat a eixe mecanisme públic de gestió. Nosaltres creem que les Corts com a institució com més prompte també haurien d'acollir-se a eixa fórmula, perquè jo crec que per a tots garantix millor la transparència i l'eficàcia en la disponibilitat de recursos públics importants que se posen al seu abast.

Després està el tema que per a nosaltres sempre ha segut important i l'hem reivindicat en diferents ocasions, que la iniciativa legislativa també incloga els ajuntaments. Pareix que en un moment donat havia voluntat per part de conselleria en intentar incloure açò en la nova llei de règim local, en la nova i en l'única, perquè a nivell valencià no s'ha fet mai. Al final això va decaure, però nosaltres considerem que els ajuntaments valencians haurien de tindre, de la forma que després se regule, eixa capacitat d'iniciativa legislativa.

Després està el tema del que nosaltres diem l'examen previ dels alts càrrecs. Açò és una figura que ja està en altres parlaments autonòmics, en altres institucions i que considerem que és un tema important. Aquestes Corts han de nomenar tota una sèrie de gent en representació seua en diferents organismes.

Jo crec que aquesta fórmula el que tracta. , després cada força política amb els vots que té determinarà el que vullga lògicament, encara que sempre es procurarà o s'ha de procurar el consens. Però més que tot del que es tracta en les esmenes d'Esquerra Unida és de garantir el coneixement que les persones proposades per les diferents forces polítiques reunixen el nivell de coneixement i de capacitat suficient per estar en l'organisme o en la institució que toque. Jo crec que això augmenta les possibilitats de coneixement per part de tots i probablement evita sorpreses, com jo crec que ja s'han donat en més d'una ocasió en altres institucions. També, lògicament, lligat amb això, plantegem esmenes sobre la possibilitat de revocació d'eixes persones perquè o la seua actitud o el seu comportament no siga, diguem, correcte.

Plantegem també, en una esmena, la possibilitat d'intervindre en el Ple per part de personalitats i representants d'entitats socials, culturals, etcètera, amb motiu de procediments legislatius determinats. Se'ns va contestar en comissió que això està per a les comissions i que no hi ha cap problema. Home! , dir això després del que va passar amb la comissió d'investigació del metro, on se van vetar una quantitat important de persones que l'oposició demanava que comparegueren pel seu nivell de coneixement o perquè estaven directament afectades pel tema, jo crec que això no està clar.

Per tant, nosaltres, i més també tenint en compte altres antecedents, com per exemple va ser la proposta d'iniciativa legislativa popular, que presentava el col·lectiu Salvem l'Horta i que va estar rebutjada la participació d'estes persones en aquell ple, jo crec que és motiu suficient, igual que passa en altres institucions, que estes persones que han fet un esforç tan important, tan difícil, a més, puguen vindre ací i defensar els motius que els han dut a fer eixe esforç, a fer eixa manifestació de voluntat política que jo crec que és important que també en un moment donat tots puguem conéixer.

Jo crec que són qüestions totes elles molt importants, igual que hi ha una possibilitat que pense que també caldrà negociar, encara que pel que abans es dia, o siga que amb les transaccionals, la referència que es feia al consens, clar, quan es fa una transaccional tots cedim i, normalment, en este cas, els partits minoritaris que necessitem l'aprovació de la majoria normalment són els que més hem de cedir. Però en eixe aspecte ningú ens ha de donar classe, perquè sabem perfectament el que passa.

Però també hi havia una proposta de regular millor un tema tant important, com és el de la comissió que fa referència a Radiotelevisió Valenciana, que hi ha una esmena nostra copiada en concret de Catalunya, però que jo crec que planteja solucions viables i participatives en un tema tan sensible com és el de la televisió pública. Ahí ens hem trobat amb certes limitacions que per part del Grup Parlamentari Popular intentarem negociar-les ara després a vore si és possible, encara que pensem que és important. Perquè este tipus de qüestions, i és una cosa que es repetix en esta i en altres, per exemple en el tema del debat de la moció de censura, que plantegem una sèrie d'esmenes que garantixen que no torne a passar l'espectacle que va passar quan es presentà, quan eixa possibilitat que una volta presentada en el registre no se sabia quin dia hauria de substanciar-se. I el partit que governa, en un moment donat, pot inclús jugar amb eixa possibilitat.

Jo crec que en eixe tipus de qüestions, igual que altres, que el que està en el reglament actualment simplement deia resolucions de presidència, quantes més resolucions d'este tipus incorporem al text reglat del reglament millor per a tots, perquè evitarem situacions com s'han donat ací, que per via de resolució de presidència es va regular el funcionament del Grup Mixt, quan la creació del Grup Mixt afectava els grups parlamentaris d'esquerra. Però que quan va afectar el grup parlamentari del PP es va fer una nova resolució de presidència buidant de contingut la que havia. O siga, això és fer reglament a la carta.

Jo crec que en este tipus de qüestions tot el que puga estar regulat.

La senyora vicepresidenta primera:

Senyor Oltra.

El senyor Oltra i Soler:

en el reglament millor per a tots. I eixa és la voluntat nostra i amb eixa voluntat ens reafirmen en el nostre desig de poder intentar consensuar o arribar a acords amb alguna de les esmenes que encara continuen vives.

Gràcies.

La senyora vicepresidenta primera:

Moltes gràcies il·lustre diputat.

Té la paraula, en representació del Grup Parlamentari Popular, l'il·lustre diputat senyor Maluenda.

El senyor Maluenda Verdú:

Molt excel·lent senyora presidenta.

Senyories.

Senyor Oltra, jo pense que l'esmena 167 a l'article 58 hauria de retirar-la, ja que si vosté repassa l'article 58. 3, paràgraf segon, vorà que el que demana és el mateix que diu, gràcies a l'esmena 166 del Grup Popular que vam aprovar en comissió; la 167, em referisc.

Quant a la 168 jo, fixe's, jo considere que deuria d'acceptar-li-la, perquè realment té raó la seua senyoria. Les comissions són públiques i no podem consentir que en el reglament diga que no són públiques, quan realment ja ho són, ja ho són perquè estan assistides pels representants dels mitjans de comunicació, perquè se fan retransmissions televisives, perquè se penja en la pàgina

, o siga, que ja ho són. Però, clar, vosté està referint-se a la possibilitat que entre gent, que entre públic, igual que entra en el ple, ho ha dit molt clar. I a mi no em pareix mal, senyor Oltra. Però el cor me demana dir-li que anem a votar-li que sí, però el cap me fa reflexionar i pense que no hi ha capacitat física perquè això puga ser, per la configuració que tenen, per la falta de lloc de les comissions. Hi ha dies que els representants dels mitjans de comunicació només ja ocupen tota la tribuna, i me pareix molt bé, a més estic molt satisfet que estiguen, perquè són els qui traslladen als ciutadans el que allí discutim i el que allí acordem. Però a la millor hem de fer una transaccional aquí també, fer la salvetat de la possibilitat dels .

(inintel·ligible)

Fixe's, jo inclús pensava reflexionant que està la sala Vinatea, que és la sala de l'audiovisual, que és una sala magnífica, que no se li treu ús institucional, només que poques voltes al llarg de l'any. A la millor podríem fer una transaccional en què diguérem que foren públiques i quan l'afluència de ciutadans i ciutadanes a la comissió no permeta el que puguen entrar, que se retransmetera la comissió en la pantalla gegant que hi ha a la sala Vinatea. I estaríem donant-li una utilitat. O siga, després en el descans que vosté ha demanat, que jo estic d'acord i el Grup Parlamentari Socialista també m'ha dit que està d'acord, a la millor podem intentar arribar a un acord en eixa matèria.

Quant a l'esmena 179, a l'article 66, jo també pense que ha de retirar-la. Mire, consulte vosté l'article 66 i vorà que l'esmena 180 del Grup Socialista, aprovada en comissió, ja resol el que vosté planteja en l'esmena 179.

Les esmenes 202, 203 i 205 estan referides a la delegació de vot. Anem a vore, el dret de vot és una cosa inherent a la condició de diputat i diputada, per tant és personal i intransferible i indelegable, com vosté vulga, perquè estem parlant de delegació, intransferible i indelegable. El que es faça la delegació de vot, jo crec que trenca d'alguna forma el dret o podria en alguns casos vulnerar el dret que té el diputat a exercir amb llibertat i amb consciència, en moltes ocasions, eixe vot, el vot del diputat i de la diputada. Per tant, el que un diputat o una diputada estiga amb permís parental o estiga en procés de llarga malaltia i delegue el vot, ¿qui garantix a eixe diputat quan delega el vot que va a fer-se l'ús que ell faria de la seua condició per a votar una llei o per a votar una altra proposta de resolució? Pense que això seria perillós. O acabaríem al final que eixes delegacions serien constants per a què els grups parlamentaris feren ús del dret de. ? Això seria el que fem en la Junta de Síndics, acabaria també amb la utilització del vot ponderat.

Jo crec, i a més en el text, en la proposta ho hem consignat, que cal donar-li una solució per tal que els diputats i diputades que estiguen amb permís parental o amb processos de llarga malaltia puguen exercir el vot. Però puguen exercir-lo directament no a través de ningú -a voltes falla el missatger-, no a través de ningú. I que en qualsevol moment que tinguen informació constant del que està ocorrent en la cambra. Perquè quantes iniciatives venen a la cambra que un té la idea de votar-la en un sentit o en altre i després és modificada o són acceptades i es canvia el sentit del vot? Què passaria amb eixes delegacions del vot? O la delegació del vot l'entenen com un xec en blanc? «Tu delega que nosaltres ja votarem el que hàgem de votar». Jo pense que això va en contra del que és el dret dels diputats i diputades, del dret constitucional. El vot és una cosa inherent al càrrec. Per tant, solució? , mire, és el sistema de videoconferència, un sistema de videoconferència o altres sistemes que hi puguen haver. Jo no sóc entés en eixes qüestions.

Altres sistemes que garantixquen que el diputat o diputada que està en llarga malaltia o en permís parental puguen seguir el que aquí està fent-se, puguen seguir les discussions, i en el moment del la votació, tots vegem en la pantalla que aquell diputat està dient-li al senyor president «senyor president, vote

o m'abstinc». Jo pense que eixa seria la solució. I és la solució que mosatros plategem en el nostre text que presentem a la cambra. Això sí que seria una garantia de la llibertat, del dret al vot. A més, garantiria fins a la llibertat al dret de consciència, al vot en consciència, perquè existix el vot en consciència, està reconegut en tots els parlaments del món. El sistema de la delegació de vot acabaria també amb el dret al vot en consciència.

L'article 84, ha retirat l'esmena. L'article 105, ha retirat l'esmena. A un nou article també la retira. L'oficina pressupostària. Bé, jo crec que astò ho vam debatre ja i ho tornarem a debatre. Jo crec que estes competències estan clarament assumides per la comissió d'economia, pressupostos i hisenda. ¿Que se li vol donar més competències a eixa comissió? Doncs, això depén. A més, està molt ben presidida pel senyor Ros, és de justícia dir-ho, perquè jo he assistit tots els anys a eixa comissió i veig que és un president equànime i que en ningun moment fa color polític de la seua missió institucional. I dia que si se volen donar més competències a eixa comissió, se li tenen de donar a través de les iniciatives parlamentàries. Vostés, si volen que s'aclarixquen eixes qüestions, tenen la via reglamentària de demanar compareixences en eixa comissió perquè se done completa informació del que volen donar-li a la comissió eixa pressupostària.

Quant a un nou títol, règim econòmic de les Corts, és l'esmena 247. Este títol jo considere, el meu criteri, és impropi o no és el més adequat que figure en el reglament de les Corts, ja que este s'ocupa de les iniciatives parlamentàries i de l'organització institucional política de la cambra, i que vostés plantegen que ahí s'incloga un títol del règim econòmic de les Corts.

(La senyora vicepresidenta primera colpeja amb la maceta)

El règim econòmic de les Corts ve determinat per la llei de pressupostos i per la llei de la hisenda pública. I si volen que siga un cos legislatiu propi el que s'ocupe d'eixa qüestió, el que deurien fer és presentar una proposició de llei amb eixes premisses, però no incloure-ho en alguna cosa que no té res a vore. El règim econòmic és el funcionament parlamentari i organitzatiu d'estes corts.

A l'article 110, l'esmena 253, mire, també compartixc el seu criteri, que la mesa de la comissió deu reunir-se com més prompte possible per a qualificar les esmenes. A més,

(la senyora vicepresidenta primera colpeja amb la maceta)

després del que hem aprovat en comissió, la mesa de la comissió pot erigir-se també en ponència per a ordenar les esmenes, estem agilitzant el procediment i evitant que mos reunim en comissió diverses voltes per al mateix.

Per tant, estant d'acord amb el que vosté planteja, jo li oferixc una transaccional que, per respecte al fi final -valga la redundància- que tinguen les possibles esmenes de totalitat que demanen la devolució o texts alternatius, el que puga ocórrer en el debat i votació d'eixes iniciatives legítimes que sol presentar l'oposició, en compte dir que se reunixca la mesa de la comissió, només acabat el termini d'esmenes, dirà «només acabats els debats de totalitat». És més, debat de totalitat va ben .

(ininte­l·ligible)

sempre amb el que hem aprovat en comissió, tant quan hi ha hagen esmenes de totalitat, de devolució i esmenes de totalitat de .

(ininte­l·ligible)

, o quan no n'hi hagen. Començarà la tramitació de qualsevol llei per la presentació davant el ple per part dels membres del Consell de la iniciativa. I, a continuació, si hi ha esmenes de totalitat o de devolució, serien les primeres en debatre-les; si no n'hi ha i són de text alternatiu, les de text alternatiu; i si no n'hi ha ni una ni altra, es ficarà posició i continuarem amb el procediment en comissió. Per tant, eixe és el moment, per respecte que en el supòsit que hi hagen esmenes de totalitat que demanen la devolució o texts alternatius, almenys que donem el benefici del dubte. ¿I si prosperen? No val el que hem fet. Per tant, eixe seria el moment, i podem arreglar-ho mitjançant una transaccional.

A l'article 117, crec que seria un error acceptar l'esmena conforme està, ja que el text diu, se referix a les esmenes transaccionals, diu d'anar firmades pels portaveus dels grups parlamentaris, i vosté me fa una esmena que diu: «Deu anar firmada pels síndics». Doncs, mire, sense ànim. , vaja, amb el màxim respecte que me mereixen els síndics, però això seria poc funcional, perquè els síndics tenen altres menesters a atendre i no sempre estan presents en el ple. Jo, per això, quan parle de portaveus, estic referint-me als dos, però si vosté creu que cal matisar-ho i dir «dels síndics o els portaveus adjunts», no tinc ningun inconvenient que ara després, quan mos reunim, apleguem a un acord i fem una altra transaccional.

A l'article 140, esmenes 321 i 322, estan referides als terminis de la moció de censura i vosté se referix a una qüestió que jo pense que té raó: la moció de censura, doncs, igual que en els ajuntaments sí que té una data límit, jo pense que aquí caldria buscar el consens entorn que no se retalle el dret que té el president i la junta de síndics per a estes qüestions. Però sí limitar en el temps la substanciació de la moció.

En eixe supòsit, podríem també analitzar si és convenient mantindre que per a presentar la moció se pot estar durant noranta minuts parlant conforme va ocórrer l'última volta o això caldria reduir-ho a un terme més adequat. Ara, això sí, que el candidat tinga els noranta minuts me pareix molt bé, perquè té d'exposar el seu programa. Per tant, també podem fer una transaccional.

I acabe. A l'esmena 343, que és a l'article 148, creem que és més adequada en la forma que està en el text. A l'article 150, l'esmena 351, diu, «l'esmena vol reduir a cinc els dies dels terminis que assenyala el reglament de huit per a presentar les preguntes orals al ple». Estem referint-mos a eixes preguntes que fins ara cridàvem com especials d'urgència i que ara van a ser les úniques esmenes que van al ple.

Doncs, bé, jo pense que reduir-ho a cinc seria un problema. Fixe's, reduir-ho a huit. , per què diem el termini de huit? Perquè quan ser reunix la junta de síndics coneguem quines són eixes preguntes i les conega també el Consell. Si ho reduïm a cinc, resulta que mos n'aniríem al divendres anterior a la celebració del ple, i pense que mos enteraríem de les incidències que hi pogueren haver ja quan el ple ha segut convocat i ja no podríem modificar-les, perdríem l'oportunitat de tindre quatre preguntes de cada grup parlamentari com.

La senyora vicepresidenta primera:

Senyor Maluenda, vaja finalitzant.

El senyor Maluenda Verdú:

acabe, senyora presidenta- en els meus càlculs està previst. Per tant, jo crec que deuria de reconsiderar-ho i deixar-ho en huit, que és el termini adequat.

Per últim, l'esmena 380, esta esmena diu el mateix que l'article, demana que la mesa, abans d'acordar l'admissió a tràmit de preguntes que continguen insults o desqualificacions personals, escolte la junta de síndics. Diu el mateix en el punt 2, per tant, pregue que ho reconsidere i que la retire, en el seu cas.

Al títol IX, per què volen canviar el nom de «proposició no de llei»? , per què en Catalunya diuen «propostes de resolució»? Doncs, aquí entenem per propostes de resolució, i ho diu el reglament, el que se presenta amb motiu del debat de política general i quan hi ha una comunicació o un pla de Consell. Per tant, podria generar confusió.

L'esmena 398 a l'article 164, demana la supressió del punt 4 d'este article. Són les compareixences dels secretaris autonòmics en comissió -en comissió! -, que vostés no hi estan d'acord, però mosatros sí.

L'esmena 407 i 408, i acabe, referides a l'article 174, estan referides a l'entrevista prèvia d'aquelles persones propostes per a exercir càrrecs, però, mire vosté, quan tinga d'elegir-los les Corts per mandat legal. Al president de la Generalitat l'elegixen per mandat legal i ¿caldria entrevistar-lo primer? Al president de les Corts i a tota la mesa els elegixen les Corts per mandat legal, ¿caldria entrevistar-los primer? Als senadors territorials també, ¿caldria entrevistar-los primer? Pense que no.

I, per últim, està la 416 que és eixa esmena transaccional, que jo li he posat molt il·lusió i que pregue a la seua senyoria reconsidere. És la de la Radiotelevisió Valenciana. Fixe's en l'avanç tan important que significa que eixa comissió, a més de tot el que vosté ha dit puga debatre proposicions no de llei i altre tipus d'iniciatives.

Per tant, pregue reconsidere la seua postura i finalment me l'accepte, perquè donarem un pas endavant molt important per al control de l'ens.

I quant a l'esmena 417, mos pareix una proposta típica, que demanen que puguen intervindre en el ple personalitats.

La senyora vicepresidenta primera:

Senyor Maluenda, per favor.

El senyor Maluenda Verdú:

­ja he acabat, senyora presidenta- per a temes de lleis.

Mire vosté, en el ple jo entenc que en plens ordinaris o extraordinaris tan sols poden intervindre els diputats o diputades de qualsevol grup i els membres del Consell. En comissió, sí, però no en el ple. Ara, quan siguen sessions solemnes, de celebracions que no tinguen res a vore.

La senyora vicepresidenta primera:

Senyor Maluenda, li queda la rèplica, eh?

El senyor Maluenda Verdú:

(inoïble)

seria el moment.

Moltíssimes gràcies, senyora presidenta.

La senyora vicepresidenta primera:

I moltíssimes gràcies, senyor Maluenda.

Per a rèplica, té la paraula l'il·lustre diputat senyor Oltra.

El senyor Oltra i Soler:

Gràcies, senyora presidenta.

Anem a vore, efectivament, l'esmena 167, anunciem ací la seua retirada i reiterem. La 167, la retirem. I anunciem la nostra predisposició, tal i conforme parlàrem abans del ple, a reunir-mos per a intentar arribar a algun acord.

Jo també li demane que en eixe intent, doncs, siga més obert, perquè, per nomenar algun exemple concret, el tema de la delegació de vot, no?

(La senyora vicepresidenta primera colpeja amb la maceta)

Jo sé que vosté planteja el tema de la videoconferència, este tipus de qüestions, no? Jo crec que això pot ser operatiu a la millor en algun cas, però en altre cas és absolutament impossible de complir. O siga, perquè, vaja, si una persona que està malalta de veritat cal començar que xarre davant d'una videoconferència i en eixe moment no té ni possibilitat de xarrar ni de dir «hola», doncs, me pareix una tortura absolutament innecessària.

Jo crec que el supòsit de delegació de vot en estos casos tan concrets que estem parlant, que ja existixen en altres parlaments, doncs, home, eixa delegació de vot, lògicament, se faria, doncs, vaja, normalment a companys del mateix grup parlamentari. O siga, no és que passa u pel carrer i este tipus de qüestions. Se pot fer per a un vot determinat, per a un assumpte concret. O siga, se poden fer mil maneres que eviten la situació actual que una persona, doncs, una dona quan el tema de parts, o una persona en una situació de llarga malaltia, etcètera, doncs, en estos moments té impedit l'exercici del seu vot, no? O siga, jo crec que això deuríem de buscar fórmules que garantiren que això no torne a passar, de manera que eixa persona puga manifestar, a la millor de la manera que vostés diuen o de la que jo dic, que a la millor les dos podrien ser vàlides, perquè per a establir controls i garanties a eixa delegació tan excepcional de vot, mosatros no tenim ningun problema

(la senyora vicepresidenta primera colpeja amb la maceta)

i, per tant, se resol una qüestió que per a nosaltres és important.

En el tema de l'oficina pressupostària, vosté ja va posar l'exemple en la comissió del senyor Ros, però, vaja, ahí està ell per a dir si és aixina, però les possibilitats d'actuació del senyor Ros són molt limitades, i de fiscalització són pràcticament nul·les. Per tant, no és. Jo ho lamente molt, perquè és una persona i és una comissió en què tinc especial estima, però la realitat és eixa, això no és, ni de llunt, una oficina pressupostària a on el Consell tinga obligatòriament de facilitar tota la informació del dia a dia sobre el nivell de compliment del pressupost que en aquestes corts s'aproven.

Home, jo què sé! , el tema de l'examen previ d'alts càrrecs, home, no val frivolitzar que eixe examen també seria al president del Consell. Home, mire, en tot cas, és el que més examen té. Per continuar, digam, la broma entre cometes, no? , eixe és l'únic que precisament s'examina ací, perquè té ahí un debat d'investidura, etcètera. Però, vaja, vosté sap perfectament que l'esmena no va per ahí. L'esmena va referida a altre tipus de persones que no tenen res a vore amb estes corts o amb el poder executiu, és a dir, càrrecs en el Consell, sinó que són càrrecs de representació d'estes Corts en determinats organismes.

Jo crec que és una proposta que garanteix la major informació, la major transparència també per part d'estes persones, i que no passen determinades qüestions que fins ara, doncs, han passat.

En el tema del règim de comptabilitat pública de les mateixes Corts, nosaltres hem presentat també una esmena al text articulat de la llei, de manera de suprimir l'excepció que avui en dia encara està fent-se de la justificació dels diners -pareix una cosa insòlita, però és la trista realitat- tant de la secció de Corts Valencianes, sindicatura de Greuges, Sindicatura de Comptes, etcètera, etcètera, no? Ahí ho hem presentat, però creem també important que en el reglament figurara que aquestes corts es sotmeten al pla general de comptabilitat pública com qualsevol institució pública a nivell nacional, eh? , a nivell estatal.

La situació actual jo crec que deixa molt de ser la més satisfactòria. Per tant, mantenim eixes propostes perquè considerem que són importants.

I la possibilitat, tant d'obrir més en el tema de la iniciativa legislativa popular com en el tema de la participació dels representants d'estos col·lectius, nosaltres ho considerem molt important. Està així també en altres parlaments i jo crec que nosaltres hem tingut una experiència en eixe aspecte frustrant i enganyosa, perquè se va frustrar la possibilitat que els representants de la campanya «Salvem l'horta», d'eixa iniciativa legislativa popular que va recollir 118. 000 signatures legals -i dic això perquè tots sabem la dificultat extrema que suposa legalitzar eixes signatures-, això a la fi, no va valdre per a res. Perdó, sí que va valdre per a molt, a banda de la campanya, per a mostrar la hipocresia del Partit Popular quan per una banda dia que volia defensar allò i per altra, a la primera oportunitat, se va carregar la possibilitat real que sí que hi havia d'intentar salvar la part d'horta que encara estava sense edificar. I encara està pendent de solució, anys després d'aquella proposta i d'haver-se ocupat i reclassificat milers i milers. milions inclús de metres quadrats en aquesta zona. I això no tindrà ja solució. No sé quina serà la solució que vostés donaran però això que ha passat ja, eixos terrenys reclassificats ja no tenen solució; ja estaran edificats. I d'ací que prenguen una solució satisfactòria vorem el que queda.

Per tant, nosaltres mantenim aquesta proposta perquè considerem que és també una manera que la ciutadania no solament es veja representat en aquestes Corts cada quatre anys, que és molt important, sinó també en determinats temes molt importants, molt significatius, que se li done eixa possibilitat a participar i a poder donar l'opinió i a poder ser escoltats.

Gràcies.

La senyora vicepresidenta primera:

Moltes gràcies, senyor Oltra.

Té la paraula el senyor Maluenda.

El senyor Maluenda Verdú:

Molt excel·lent senyora presidenta, senyories.

Senyora presidenta, vull recordar-li que el senyor Oltra havia manifestat anteriorment que, quan acabara este bloc, que demanàrem un descans, que els tres grups estem d'acord, per a intentar aplegar a redaccions conjuntes en algunes de les transaccionals que estem parlant i altres que puguen haver també en l'altre bloc que queda.

Mire, senyor Oltra, jo torne. perquè eixa és una qüestió molt important: la del dret dels diputats i diputades a votar en el ple. Perquè en comissió no tenim problema, perquè en comissió, com se pot substituir un membre per altre, no passa res i la responsabilitat del vot és de qui l'exercix en cada moment. Però en el ple, sí.

I jo crec que el sistema de delegació de vot podria vulnerar. -sí, sí- en qualsevol cas, quan el vot en consciència pot ser vulnerat, perquè a la millor no coincidix el mateix sentit del vot en consciència de qui delega i del delegat. L'única forma que se mantinga de forma fidedigna allò que és l'opinió del diputat o diputada és la videoconferència i que tinguem tots ahí una pantalla i que estiguem veient que el senyor tal o la senyora diputada tal diu que vota sí o que vota no. Perquè si no al final, sap el que passaria? Que la delegació de vot se convertiria en un xec en blanc als grups parlamentaris perquè feren en qualsevol moment del vot dels absents el que cregueren convenient. I això no me pareix correcte. Jo crec en la disciplina de grup i crec que en la majoria de casos se vota per disciplina inclús qüestions que en algun moment, se puga estar recelós sobre elles, excepte quan afecta la consciència. Però clar, sempre cap la possibilitat que un diputat diga: «Jo no puc votar això per esta qüestió». Podria ser d'indisciplina, però si és qüestió de consciència, ja no és d'indisciplina. I per tant, crec que devem de vore tots en la pantalla que el diputat o diputada que no pot vindre diu que votarà en un sentit o en altre.

I sobretot, crec que al llarg de les deliberacions -sap això, senyoria- se pot canviar el sentit del vot, i més, si és d'una persona absent que el que coneixia era només el que se li transmetia per la persona que li delegava el vot.

Al final, crec que això podria aplegar a la situació que este hemicicle estiguera desert i s'alçara el síndic o el portaveu adjunt d'un grup o d'altre i diguera: «Vote, en aplicació del vot ponderat, perquè en tal està malalt i en tal altre. ». No. El parlament és alguna cosa molt més seriosa i els drets de diputats i diputades que estiguen en permís per maternitat o en situació de llarga malaltia també és una cosa molt seriosa, més seriós que res, el més seriós per a mi. I el més seriós per a mi, me duu a dir que cal respectar que siga eixe diputat o diputada qui decidisca; i només ho decidiria ell si se va a través del sistema de videoconferència o a l'aplicació d'alguna altra nova tecnologia que jo no puga conéixer en este moment. Per això en el text pose: «. videoconferència o alguna altra tecnologia avançada. »

Quant als portaveus, hem quedat d'acord. Sí. Ha retirat vosté l'esmena 167. Jo pensava que anava a retirar també la 302 i no ha dit res; jo almenys no ho he escoltat. La 302, insistisc que deu retirar-la, igual que la 179, perquè la 179 ja equival en el seu text a l'esmena 180 del Grup Socialista que vam aprovar en comissió. I la 302 a l'esmena 301 del Grup Popular. Llisca vosté l'article 126, punt 1, en el segon paràgraf, i vorà com ja diu el que vosté planteja.

I quant al termini per a presentar les preguntes orals al ple, no m'ha dit res. No sé si és que finalment accepta que siga huit dies o que discrepa i no ha tingut lloc a referir-se a això. Jo pense que huit dies és el termini adequat perquè en la Junta de Portaveus, com a màxim, tinguem coneixement de les incidències que puguen haver i encara estiguem a temps de substituir-les per altres. No obstant això, si són cinc dies, que és el divendres, doncs a la millor té coneixement. quan tindria coneixement el Consell? El dilluns. A més, hem acordat que els dissabtes eren inhàbils ara. Per tant, el termini serà molt escàs perquè puguem reaccionar i substituir eixes preguntes per altres. Jo pense que això, en el meu criteri, beneficia les seues senyories.

I tampoc m'ha dit res de retirar l'esmena 380, que continue dient que diu el mateix que el punt 2 de l'article 154.

Respecte de les proposicions no de llei, continue dient el mateix. Mire, que en Catalunya diguen «proposta de resolució», allí que ho diguen segons creguen convenient. Allí diuen «mitges» i aquí diguem «calces»;

allí està ben dit «mitges» i està ben dit «calces»; allí que diguen «propostes de resolució» i aquí continuarem dient «proposicions no de llei», per a no confondre amb altres iniciatives parlamentàries que contempla el reglament.

Quant a l'entrevista. -no; no he volgut fer un acudit. Ho dic amb el màxim respecte a eixes persones-. El que dic és: «Què se pot aconseguir de l'entrevista? Si jo he d'entrevistar a una persona que proposa el Grup Parlamentari d'Esquerra Unida per a vore quin és el compromís que pot tindre ell respecte del càrrec que va a exercir, doncs jo tindré un criteri subjectiu. Jo no podré assumir eixe plantejament. Com vosté tindrà un criteri subjectiu quan haja d'entrevistar a una persona proposta pel Grup Parlamentari Popular. Imagine's el cas dels senadors; no parle ja del president de la Generalitat o de la Mesa de les Corts, que també estaria afectada per eixa norma.

Fixe's vosté, els senadors territorials: ¿jo he de preguntar-li al senyor Lerma què és el que va a fer allí quan discutim que l'AVE se retarda, que no vénen diners en els pressupostos de l'Estat per a la Comunitat Valenciana, si el va a considerar-lo com jo? ¿Vaig a dir-li al senyor Lerma si el va a defensar que mos donen aigua d'on sobra a la nostra comunitat? No tinc dret jo a exigir-li al senyor Lerma. Té dret a exigir-li l'electorat, però jo al senyor Lerma? I dic el senyor Lerma amb tot el respecte que me mereix. El senyor Lerma hauria de ser fidel als plantejaments del seu grup, però no al que jo li puga dir en l'entrevista. Per tant, pense que això no aportaria res positiu.

La senyora vicepresidenta primera:

Senyor Maluenda, vaja finalitzant.

El senyor Maluenda Verdú:

I bé, acabe. Per tant, senyories, pense que el tema està suficientment debatut i el que sí demane, senyora presidenta, recordar-li el descans que hem demanat els tres grups per a poder aplegar a uns acords puntuals respecte d'algunes altres esmenes.

Res més i gràcies.

La senyora vicepresidenta primera:

Moltíssimes gràcies, senyor Maluenda.

Doncs bé, vista la petició per part dels tres grups, anem a suspendre el ple, esperem que per no més de deu minuts. No obstant, tocarem el timbre perquè els il·lustres diputats i diputades puguen estar pendents del començament.

(Se suspén la sessió a les 13 hores i 4 minuts)

(Es reprén la sessió a les 13 hores i 54 minuts)

La senyora vicepresidenta primera:

(Per raons tècniques no ha quedat enregistrada part de la intervenció)

. amb les esmenes 248, 250, 251, 252, de la 254 a la 273, 276, 277, 279, 282, 284, 286, de la 288 a la 297, 299, 300, de la 303 a la 312, 314, 315, 319, 323, 325, 326, 328, 329, 340, 341, 342, 347, 350, 353, de la 355 a la 359, 361, 367, 373, 376, 382, 383, de la 385 a la 389, 392, 394, 395, 399, 400, 404, 405, 406 i 422. Per a la seua defensa, té la paraula l'il·lustre diputat senyor Such.

El senyor Such Botella:

Moltes gràcies, senyora presidenta.

Bé, este segon torn de defensa de les esmenes, en primer lloc, he de manifestar que hem de retirar l'esmena 312, que és l'última que ens faltava dins del bloc, de retirar de les esmenes, ja que està inclòs dins del que és el mateix text. Este segon bloc és el que fa referència bàsicament, a allò que és l'activitat legislativa.

I el tercer bloc que queda realment, que a nosaltres ens importava, ens interessava molt deixar constància, primer era el tema de la transparència, després era el tema de la fiscalització del que és la gestió del Govern. I el tercer bloc que fa referència a les iniciatives legislatives, és el que fa referència a la participació. Nosaltres entenem que un parlament viu, un parlament modern és aquell que els ciutadans han de tindre possibilitat d'expressar i de parlar respecte als problemes que els afecten i, sobretot, a l'hora que els legisladors prenguen mesures, elaboren textos i elaboren lleis, almenys que se'ls puga escoltar als que són els col·lectius afectats.

Nosaltres, en este sentit, creguem que el text que presenta el Partit Popular pateix de carències importants respecte a allò que és la participació dels ciutadans en la presa de decisions o almenys en ajudar a prendre decisions mínimament correctes i encertades, de cara a fer que els ciutadans se puguen sentir més o menys satisfets.

Nosaltres creguem que és important que això fóra un dels elements claus com a principi inspirador de la política d'este parlament i, sobretot, de l'actuació d'este parlament. Però, per desgràcia, trobem de nou la negativa del Partit Popular a fer front a esta demanda, que és una demanda social que entenem és necessària.

En este sentit, tenim diverses esmenes per a incorporar el que és la iniciativa legislativa dels mateixos ajuntaments; tenim també esmenes per a incorporar la presència dels ciutadans a través de les seues organitzacions més representatives a l'hora d'establir els criteris de les proposicions de llei; i també d'allò que és l'activitat legislativa del Govern abans que es puga produir la seua aprovació definitiva.

Creiem, en eixe sentit, que era important que això se recollira i una vegada més, el Partit Popular no està per la labor que estes iniciatives i esta presència ciutadana al si de les Corts i a la presa de decisions es puga portar endavant.

Nosaltres creguem que hi ha un element que és important també: és el tema de la regulació de la moció de censura. Nosaltres creguem que l'actitud d'un determinant govern que el censurat no òbriga la boca durant un debat de moció de censura, creem que no és el més adequat. Jo crec que, democràticament, és una falta imperdonable que el censurat, en este cas, siga incapaç de defensar-se i siga incapaç de plantejar i de tindre amb el grup parlamentari que censura el debat i la discussió respecte a la seua gestió.

En eixe sentit, nosaltres incorporàrem l'obligatorietat del censurat d'intervindre en tot el que és el requisit de la moció de censura. A la vegada, també, en nom d'una major i millor fiscalització d'allò que és l'acció del Govern, exigim que s'incorporara al mateix reglament la resposta concreta del Govern a les sol·licituds, o almenys, a les preguntes parlamentàries que per escrit se'ls posa. Nosaltres veiem vulnerats, d'una forma radical, els drets dels diputats i del Grup Parlamentari Socialista i dels altres grups de l'oposició, quan amb la concisa línia, contesta el Govern respecte a un tema que creguem que es mereix, almenys, alguna motivació, algun fonament polític o jurídic que done un poc de llum i claredat, respecte a la proposta, a la iniciativa, a la pregunta, a la interpel·lació que un grup parlamentari faça.

Nosaltres creguem que això abunda clarament en allò que és la capacitat de fiscalització i el control del mateix govern, basant-nos en el criteri del principi de legalitat que en la meua primera intervenció feia jo aquest matí.

Nosaltres creguem en eixe sentit que el govern ha d'estar obligat a contestar el que se li pregunta i no a evadir-se en les respostes, perquè el que està fent no és

o no és obviar un grup parlamentari, sinó el que està fent realment és eludir una obligació que té el govern a l'hora de transmetre allò que està fent.

Per tant, quan s'eludix l'obligació de transmetre allò que està fent i amb la curta línia s'acaba la contestació, queda el dubte permanent de si el que són els actes administratius, els actes polítics de la Generalitat o del Govern, estan sotmesos al principi de legalitat.

I mire, nosaltres en tot el text hem dit per activa i per passiva que a l'hora de fer el control del govern, el grup del govern que el sustenta no tindria per què preguntar, no tindria per què preguntar perquè això no es control al govern, això és lloa i lloança. I no ho dic jo, ho diu al mateix manual de dret parlamentari el senyor Zaplana, que diu que això no és control, sinó que és apartat de lloa i lloança al govern cada vegada que pregunta el grup del govern.

Nosaltres creiem que si vostés no volen llevar-ho, no ho lleven, però almenys que reflexionen i pensen que deurien de cedir eixa possibilitat als grups de l'oposició no interferint en la utilització dels temps ni en les possibilitats de control i fiscalització del govern. Això mateix, això mateix és el que vostés demanen en la proposta que s'ha pactat en Andalusia, és el que s'està aplicant també a Andalusia i al Congrés del Diputats, i és que el grup del govern no pregunta perquè això no és control i fiscalització, sinó que això és una altra cosa que no té res a vore amb el control i la fiscalització del Consell.

Nosaltres creguem, en definitiva -i vaig acabant ja per no utilitzar tot el temps-, que este és un reglament que s'ha presentat de forma unilateral, que no hi ha hagut consens, que el Partit Popular el consens l'ha utilitzat per a acceptar el que ha considerat convenient, de l'esforç immens que han fet els altres grups parlamentaris, que és un reglament que no té transparència, és un reglament que no advoca pel control i la fiscalització del govern i és un reglament que, si bé pot dir una cosa, nosaltres apel·lem que n'hi haja una variació, almenys de la consciència democràtica o en el comportament democràtic, del grup majoritari per a fer que per molt que se pose negre sobre blanc en este document no ens trobem dia a dia amb què l'alteració, la interpretació o la vulneració del reglament fa que este reglament no servisca per a res.

Moltes gràcies.

(Ocupa la presidència el president, senyor Julio de España Moya)

El senyor president:

El senyor Maluenda Verdú:

Molt excel·lent senyor president.

Senyories.

Bé, en este últim bloc d'esmenes al reglament, que ha defensat el senyor Such, hem de dir el següent.

Quant a la primera de les esmenes defensades, que és l'esmena 248, a l'article 107, la iniciativa legislativa dels ajuntaments. Mire vosté, vosté va ser coredactor amb la resta de ponents, tant del Grup Socialista com del Grup Popular, del nou Estatut d'autonomia, i en ell vam deixar clar que la iniciativa legislativa era per al cos electoral, no per als ajuntaments.

Per tant, per què vosté ara vol ací en el reglament reformar l'article 26. 2 de l'Estatut d'autonomia? Me pareix que és un sense sentit i vosté deuria retirar-la perquè està modificant de forma encoberta l'article 26. 2 de l'Estatut d'autonomia. Jo entenc que Esquerra Unida no va votar l'Estatut d'autonomia, però vosté va ser coredactor i, a més, el va votar a favor.

Quant al procediment legislatiu, article 109 a 113, des de l'esmena 250 a 273, quan parlem d'agilitar els tràmits parlamentaris estem pensant en el millor funcionament de la cambra. I per al millor funcionament de la cambra cal evitar el que està ocorrent sempre, que quan no n'hi ha iniciatives de caràcter legislatiu, aquí en el ple repetim els debats que hem fet en comissió. I això no té massa sentit.

Per tant, el que regulem ací en el procediment legislatiu és que tots els projectes de llei o proposicions de llei legislatives seran presentades davant la cambra; en el cas dels projectes de llei per un membre del Consell, i, a continuació, si n'hi ha esmenes de totalitat se substanciaran i se passaran a votació. En el supòsit que no n'hi hagen, se farà una fixació de posició per part de tots els grups parlamentaris. A continuació s'enviarà a comissió perquè la mesa de la comissió, que s'haurà de reunir d'acord amb una transaccional -que hem acordat fa un moment els grups i que anem a votar a continuació-, haurà de reunir-se la mesa de la comissió a continuació del debat de totalitat.

O siga, el mateix dia se reunirà la mesa de la comissió per a ordenar les esmenes, per a elaborar, també en el seu cas, l'informe per al debat en comissió, el que feia fins ara la ponència perquè pot erigir-se en ponència. Després, es farà el debat en comissió com ara, se poden fer els debats esmena per esmena, però quan torne al ple, quan torne al ple eixe projecte o proposició de llei, l'única cosa que queda fer és només la fixació de posició per part dels grups parlamentaris, respecte del dictamen que ve de comissió i les esmenes que tinguen, en una sola intervenció per deu minuts, i el torn en contra, en el seu cas, també per un temps de deu minuts, i, a continuació, se passarà a votar.

Això és agilitar les iniciatives legislatives que permetran donar cabuda a altre tipus d'iniciatives no legislatives però que són molt importants que presenten els grups de l'oposició. Les proposicions de llei, article 120 a 122, el mateix, però partint des de la presa en consideració.

Del projecte de pressupostos. Mire, el projecte de pressupostos també s'agilita enormement, perquè fixe's vostés el que fem ara quan ve el projecte des de comissió. Quins debats més llargs que duren 3 i 4 dies! Per a dir què, senyories? Si no mos escolta ningú! Per a dir el que ja hem dit en comissió tantes voltes.

Per tant, el que està previst és que se faça una intervenció per a defensar les esmenes de l'articulat i fixar la posició, un torn a favor i un torn en contra, només un torn a favor de cada grup i un torn en contra de qui el demane, i la votació consegüent; mentre que de les seccions també se farà només un debat, una intervenció per cada secció i per cada grup, per a fixar la posició o per a defensar, en el seu cas, les esmenes que vinguen vives des de la comissió, i un torn en contra, però que serà per a la secció i per a totes les empreses públiques dependents d'eixa secció.

Quant al control de la legislació delegada, els decrets legislatius, que és novetat després del nostre Estatut d'autonomia recent, l'article 131 i 132, si mosatros acceptàrem l'esmena 314 i 315, que el Grup Parlamentari Socialista té presentades i no ha retirat, estaríem modificant el que diu la Constitució, perquè ahí el que hem recollit és literalment el que establix la Constitució i el reglament del Congrés dels Diputats per al seguiment dels decrets legislatius.

Quant a la moció de censura, a les esmenes 323 i 324. Podríem transaccionar, si estan disposats, però ja hem dit que hem estat estudiant transaccionals fa un moment i anem a prendre una decisió que va a agilitar totalment el procediment quant als temps, una decisió que és referida que la intervenció del diputat o diputada que en representació dels que hagen presentat una moció de censura fa la presentació davant el ple, que no siga de 90 minuts com té el candidat, que siga com a màxim de 30 minuts.

A l'article 142, l'esmena 326. Si el punt 2 d'este article, 142, diu -i vostés estaven d'acord amb ell perquè no l'han esmenat-: «que si els signataris d'una moció de censura no podran signar-ne altra en el mateix període de sessions, resulta imprescindible que especifiquem que aquells que es presenten en l'interregne de dos períodes, la qual cosa és possible, caldrà determinar a quin dels dos s'imputa». O siga, una moció de censura no se pot repetir en el mateix període de sessions pels mateixos firmants. Si se presenta en les vacances parlamentàries, a quin període de sessions la considerem, al que ha finalitzat o al que ha de començar? Caldrà decidir si en un o en altre. A mosatros mos dóna el mateix, però el que sí que té clar és que, segons el que s'acumule, deixarà la porta oberta, si és en l'anterior, doncs, que en el següent se puga presentar. I si és al següent, que fins a l'immediat després no se puga presentar una altra. Per tant, no entenem esta esmena. I mosatros en el temps hem cregut convenient dir que s'aplicarà a la quota del proper període de sessions. Crec que vostés això no ho han analitzat bé.

A l'article 143, les interpel·lacions. Haurien de retirar les esmenes 328 i 329, donat que hem acceptat el procediment parlamentari per a les interpel·lacions que vostés han plantejat mitjançant esmenes. L'hem acceptat i el que hem fet ha sigut desenrotllar-lo a través d'una esmena transaccional, esmena transaccional que hem signat els tres grups i que han votat vostés a favor. Aixina que, què fan encara estes esmenes, la 328 i 329 vives? Jo pense que no, que haurien de retirar-les perquè la seua proposta ha sigut assumida, únicament que hem desenvolupat uns terminis més adequats al procediment parlamentari i que vostés han signat i han votat a favor.

A l'article 147, 148, 150 i 151, les esmenes 340, 342 i 347, 350, 355 i 361. Estan referides a les preguntes i no podem acceptar-les perquè no encaixen en el procediment àgil que hem proposat.

L'esmena 361 és una autèntica perla, diu: «Els diputats podran presentar preguntes reserva -preguntes reserva, conforme sona, senyories- en cas de produir-se l'eventualitat del punt 4». Com se tramiten, a l'instant? O siga, què espera, substituir? Doncs, mire vosté, vostés me rebutgen un text que quan les preguntes de tramitació especial, les que van a ple, traslladem el termini de cinc dies que demana el Grup Parlamentari d'Esquerra Unida dient que ha de ser de huit, doncs, precisament per això, perquè quan hi haja una incidència que anuncie que un conseller no pot vindre al ple següent que hi haja temps suficient per a col·locar una altra pregunta per eixe procediment especial d'urgència. Però, vostés no, vostés diuen que se presentaran preguntes reserva. I quan es tramiten? I quin les contesta, perquè caldrà comunicar-les? Si són reserva, què és, que ha d'estar tot el Consell assegut a la porta de la comissió esperant per si falla algun titular i ha d'entrar una reserva? Me pareix que no és molt correcte.

Article 156, esmena 376. No arribem a comprendre per què s'oposen a les proposicions no de llei de tramitació immediata. S'estan oposant a les proposicions no de llei de tramitació immediata, que són aquelles que se poden presentar fins a mitja hora abans de començar el ple, però que requerix la firma dels tres grups parlamentaris. Per què s'oposen, si el que volem és que hui es puga discutir en el ple el que hui està passant en la Comunitat Valenciana? I la fórmula de poder-ho discutir és eixa. No puc comprendre com vostés que se queixen del retard que sofrixen les iniciatives parlamentàries, com ara s'oposen a una mesura tan adequada com esta per a agilitar el parlament.

Proposició no de llei de tramitació ordinària en comissió. Estes iniciatives, una volta publicades estaran en disposició de ser incloses en l'ordre del dia de la comissió, i el termini per a presentar esmenes serà fins a sis hores abans del començament de la comissió. El que hi havia abans per a les proposicions no de llei ordinàries en el ple.

Proposicions no de llei de tramitació especial d'urgència. S'han de presentar nou dies abans de la celebració del ple. Per què nou dies abans? Perquè se tinga coneixement en la junta de portaveus del ple de la setmana anterior que és quan se convoca el ple següent i que s'incloguen en l'ordre del dia. I el termini per a presentar esmenes finalitze un hora abans del començament del ple.

Article 9, diu: «En les declaracions institucionals». Volen incloure en el reglament de tramitació parlamentària les declaracions institucionals, la qual cosa me pareix un desgavell. Les proposicions no de llei són l'expressió de la voluntat política de la cambra, mentre que les declaracions institucionals són el manifest o pronunciament de la cambra sobre qüestions no parlamentàries, i que no se posen a debat ni se poden modificar mitjançant la presentació d'esmenes.

L'article 164, esmenes 394 i 391. Anem a acceptar estes dos esmenes que milloren la redacció del punt 1 de l'article 164. Acceptem també l'esmena 399, capítol V.

L'article 165, de les compareixences del president del Consell, és la

L'esmena 400 no podem acceptar-la perquè convertiríem les Corts en un parlament amb diputats de primera i de segona, perquè el que diu eixa esmena és que tan sols podran presentar preguntes al president els diputats dels grups de l'oposició, o el que és el mateix, no podran presentar els diputats del grup parlamentari que sustente el Consell.

L'esmena 404 -i acabe, senyor president- sí que l'acceptem, però aclarim que és a l'article 165. 7. Senyor Torres, l'esmena 404 l'acceptem però aclarim que és a l'article 165. 7, apartat segon. Article 165 de l'antiga numeració, perquè prenguen nota els lletrats.

No podem acceptar la 405. Però, sí que acceptem la 406 a l'article 172 antic. També li l'acceptem.

Senyories, jo crec que hui hem donat un pas endavant per a agilitar el que són els tràmits parlamentaris perquè els drets dels grups minoritaris queden clarament recollits, perquè puguem debatre hui en la cambra allò que és una qüestió que està debatent la societat.

El senyor president:

Senyor Maluenda.

El senyor Maluenda Verdú:

. -sí, acabe, senyor president.

Per tant, no entenc com poden haver crítiques a un procediment que ha sigut clar, un procediment que ha sigut transparent, un procediment que ha sigut enormement consensuat, perquè mai -ho repetisc- ha hagut un grau de consens tan elevat com el que hi ha en estos moments en torn a esta iniciativa legislativa. I pregue a les seues senyories que reconsideren el sentit del seu vot i tinguen en compte que este és un reglament que és millorable, com totes les coses, però és molt millor reglament que el que tenim en estos moments, es respecten els drets i es recullen els drets dels grups minoritaris i inclús es plantegen procediments parlamentaris que no té ningun parlament espanyol, perquè que pensem que així s'entén millor treball en benefici de la societat a la qual entre tots representem.

Senyories, jo pregue que reconsideren la seu actitud i reconeguen el grau de consens que té este reglament i, per tant, actuen en conseqüència.

Res més i gràcies.

El senyor president:

El senyor Oltra i Soler:

Gràcies, senyor president.

A expenses de tot l'embolic que pot haver algun error, però en principi demanaríem votació separada en este primer bloc de la 17, 18 i 75.

El senyor president:

El senyor Tomás Puchol:

Gràcies, president.

És per a demanar separades la 2, la 17, 22, 24, 30.

El senyor president:

El senyor Tomás Puchol:

Gràcies.

El senyor president:

El senyor Maluenda Verdú:

tres esmenes transaccionals també vull demanar separació. Si vol la seua senyoria li ho dic ja de tots els blocs o, si no, aniré dient-li-ho d'acord com anem debatent.

El senyor president:

¿Del primer bloque quiere variar. ?

El senyor Maluenda Verdú:

Senyor president, demane un descans perquè no han arribat a la cambra una sèrie de transaccionals que hem signat. Un descans de tres minuts només, un descans de tres minuts d'unes transaccionals que hem acordat i no estan signades i podríem caure en la temptació de votar-les ara malament. Tres minuts només.

El senyor president:

(Se suspén la sessió durant uns minuts)

El senyor president:

Senyor Maluenda.

El senyor Maluenda Verdú:

Senyor president, d'Esquerra Unida pregue que se vote. Perdó, del Grup Socialista pregue que se voten separadament la 42, la 49, la 137 i 138 sempre que es voten conjuntament, perquè estan relacionades, la 222, fins a ací. Si vol li puc dir d'altre bloc també.

El senyor president:

El senyor Maluenda Verdú:

El senyor president:

El senyor Maluenda Verdú:

Hi ha una transaccional a la 78 i 80 del Grup Socialista, que és a l'article 22 que està en este bloc.

El senyor president:

(Remors) (Un diputat parla sense micròfon)

El senyor Such Botella:

Gràcies, senyor president.

Per a diferenciar un bloc, que seria la 28 i la 77, per una banda, i un altre bloc la 50. I totes les altres, juntes.

El senyor Tomás Puchol:

El senyor president:

El senyor Tomás Puchol:

El senyor president:

El senyor Such Botella:

Senyor president, és que no és possible perquè la 50 l'havíem demanat nosaltres en un únic bloc.

El senyor president:

(Se sent una veu que diu: «No, la 50 quiere que sola»)

El senyor Such Botella:

Sí, senyor president, per a separar la 398 per una banda, la 170 i 370, per una altra.

El senyor president:

(Se sent una veu que diu: «170 i la 370 per una altra»)

El senyor Tomás Puchol:

El senyor president:

El senyor Maluenda Verdú:

Jo vull la 168 a part.

El senyor president:

(So d'un telèfon mòbil)

El senyor Oltra i Soler:

Gràcies. 256 i 257; 323, 340, 392 i 400; i després 385 i 422.

El senyor president:

El senyor Tomás Puchol:

Sí, per demanar separada la 319.

El senyor president:

El senyor Maluenda Verdú:

Senyor president, jo pregue separadament la 394 i la 395, 404 i 406; la 394 i 395 sempre han d'anar juntes, no les puc separar.

El senyor president:

Perdó. 394 i.

El senyor Maluenda Verdú:

394 i 395 juntes, però en qualsevol cas, puc votar també junt a elles, la 404 i la 406, si no hi ha problema per a la resta.

El senyor president:

(El senyor Maluenda parla sense micròfon) (Remors)

El senyor Maluenda Verdú:

Puc estar equivocat, però me preocupa perquè és una esmena 424 que es va incorporar en comissió com a

. «Las funciones y competencias de los funcionarios al servicio de las Cortes serán determinados por los estatutos de gobierno y régimen interior de Les Corts». Me preocuparia que decaiguera perquè no la votem.

Ara, si és que estic equivocat i ha sigut inclosa en una transaccional, que se me diga en quina. Si no, jo la votaria, perquè

El senyor president:

(Pausa i remors)

El senyor Maluenda Verdú:

Senyor president, vull demanar disculpes a la cambra, perquè, efectivament, es va suprimir perquè ja estava inclòs en altre text.

El senyor president:

Moltes gràcies.

El senyor Maluenda Verdú.

Però davant del dubte, havia d'indagar-ho.

Moltes gràcies.

El senyor president:

Moltes gràcies, senyor Maluenda.

El senyor Oltra i Soler:

Gràcies, senyor president.

Jo crec que ara es comprén, encara que siga aixina un poc de broma, per què s'ha tardat tant en reformar el reglament, perquè és que tot el que ha passat avui ací és prou inexplicable, prou difícil.

Nosaltres, quant a l'explicació del vot que reglamentàriament toca en el reglament que acabem d'aprovar, nosaltres el que hem de dir és que ha sigut una oportunitat perduda, una oportunitat perduda de poder disposar d'un document que de veritat garantira un funcionament millor d'aquestes Corts.

Jo crec que aquestes Corts s'ha demostrat des de fa molt de temps que estan desfasades a l'hora d'una gestió correcta, a l'hora de garantir la transparència i l'eficàcia, a l'hora que la ciutadania mostre que és una institució que està prop d'ella. Això jo crec que la millor prova és el poc interés, el poc apreci inclús que es té per la pròpia institució, és una de les grans desconegudes de la ciutadania.

I el fet, per si hi havia algun dubte, és la poca actualitat, el desfasament permanent en el qual nosaltres debatem temes que en la majoria dels casos ja no interessen absolutament a ningú, perquè han passat, en alguns casos, dos anys. Podem estar debatent com es va a iniciar el curs escolar de fa dos anys. I això simplement és vergonyós. Fa falta una major agilitat, fa falta una major generositat pel grup que sustenta el govern. I això fins ara no ha estat, i en el reglament que hem aprovat no estan els mecanismes perquè deixe de funcionar així.

Per tant, nosaltres no hem pogut recolzar este document, a pesar del treball intens, intensíssim diria jo, que a l'última hora s'ha fet. S'han incorporat coses que són positives, moltes han sigut a proposta nostra, però crec que té moltes qüestions importants pendents. No vaig a repetir-ho, perquè, vaja, ja abans en els altres torns s'ha estat especificant.

Crec -insistisc- que era una assignatura que teníem pendent, crec que ha apujat la nota. Probablement l'anterior potser que estiguera en un 3, ara a la millor té un 4, però continua suspés.

Per tant, és un reglament que, evidentment, una altra majoria, en cas que es puga formalitzar, una de les tasques prioritàries que haurà de fer és actualitzar este reglament per a garantir un millor funcionament per a tots, s'estiga en l'oposició o s'estiga en el govern.

S'ha fet l'esforç, però mos hem trobat amb un mur que no ha sigut fàcil de saltar, a pesar que de paraula es dia el contrari. Per tant, un cert sentiment de satisfacció pel que s'ha pogut incorporar, però també de frustració de vore que una oportunitat com aquesta, la veritat mereixíem tots, la institució, nosaltres i el poble valencià, un altre final. Llàstima! S'ha intentat fins al final, però no ha pogut ser. Ho intentarem en una altra ocasió.

Gràcies.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Moltes gràcies, senyor Oltra.

Té la paraula, l'il·lustre diputat senyor Such.

El senyor Such Botella:

Moltes gràcies, senyora presidenta.

Jo, molt breument, sols vull fer una apel·lació als grups parlamentaris, sobretot al grup majoritari d'estes Corts. I l'apel·lació que vull fer és que després de l'experiència que hem tingut d'esta legislatura en què teníem un reglament que estava escrit i en què hi havia unes determinades normes, i vist el que és l'actuació parlamentària, moltes vegades amb una carència democràtica important, sí que ens agradaria que ara, una vegada tenim un nou reglament, que és nou, efectivament, encara que nosaltres no l'hem votat, sí que necessitaríem un compromís per a fer-lo complir. El compromís que jo demane, igual que el compromís que nosaltres anem a fer i anem a tindre amb eixe reglament. Perquè al final, no l'hem votat, és cert, i ja hem explicat abans per què no l'hem votat.

Però sí que anem a demanar un compromís que això es puga complir. És a dir, que eixes absències reiterades de consellers en el ple per a no contestar, que no es tornen a produir; que eixes absències reiterades del president de la Generalitat per a no vindre a les sessions de control, que no es tornen a produir; que estes contestacions que el Govern fa amb una línia a les preguntes escrites, que no es torne a produir. Per què? Perquè si tot açò, que ja hem posat negre sobre blanc en este nou reglament, seguix estant vigent i seguix sent la norma d'actuar del grup majoritari, dóna igual el reglament que tinguem, este, l'anterior, o el que vullguem, que això atemptarà realment contra la qualitat de la nostra democràcia.

Sols volia fer eixa apel·lació. És a dir, ja tenim el nou document, d'acord. Però anem a aplicar-lo, i anem a aplicar-lo des d'una perspectiva i sentiment democràtic, i sobretot intentant fer-lo complir.

Gràcies.

(Aplaudiments)

La senyora vicepresidenta primera:

Moltes gràcies, senyor Such.

Té la paraula, l'il·lustre diputat senyor Castellano.

El senyor Castellano Gómez:

Gràcies, senyora presidenta.

Senyories.

Jo crec que hui és una dia important per a esta cambra perquè hem aprovat un nou reglament, que a més té diferents virtuts. Primera, que és una llei que desenrotlla el nostre estatut, i encara que des de l'oposició vullga que se quede en paper banyat, jo crec que és important que desenrotllem l'estatut, perquè és un punt de partida i no un punt d'aplegada.

En segon lloc, perquè este reglament modernitza, dinamitza l'activitat i intensifica el treball de les Corts en tot el sentit, fins al punt de convertir-lo en el nou text que hem aprovat en un dels parlaments més àgils, més dinàmics i més transparents de tot Espanya.

En tercer lloc, perquè el debat realment va a tindre el sentit que ha de tindre, és a dir, que estiga prop del carrer, prop del ciutadà, de les persones, en temps i forma, és a dir, ninguna iniciativa parlamentària en este nou reglament, i si és, per exemple, de votacions, pot quedar més enllà d'un mes o dos mesos, i, en tot cas, dins del seu període de sessions se van a vore totes i cada una de les iniciatives.

I en quart lloc, perquè s'intensifica el treball de l'activitat parlamentària, com després explicaré.

Però, senyories, jo crec que en el debat de hui ha quedat demostrat que l'oposició no vol aplegar a ningun tipus d'acord ni de negociació. I dóna igual el contingut que haguérem aprovat ací perquè, miren vostés, s'han aprovat 192 esmenes, més altres tantes que s'han retirat, s'han aprovat pràcticament el 80% dels articles per unanimitat o amb el vot d'alguns grups de l'oposició. I, a pesar de tot això, de manera sorprenent l'oposició vota en contra quan he de recordar des d'esta trona, i és important, que s'ha intentat aplegar al consens per tots els mitjans en el tema del reglament: primer, enviant un text, amb més de sis mesos d'antelació al debat en este ple, d'una proposició de llei als grups parlamentaris sense registrar-la, sense registrar-la; s'ha intentat arribar a un acord, i, al final, el que s'ha dit és que no se volia pactar, no se volia negociar i no se volia aprovar el nou reglament, com no se vol tampoc negociar, com no se vol tampoc parlar en el desenrotllament de l'estatut.

I me pareixerà molt bé i legítim que estiguen en eixa tessitura electoralista i demagògica per part de l'oposició, però això no va a anar en detriment d'este grup parlamentari que va a complir amb la responsabilitat ciutadana i va a seguir aprovant les lleis del desenrotllament de l'estatut, vullga o no vullga el Partit Socialista, perquè crec que és una responsabilitat absolutament de tots.

I ací el que s'ha demostrat, a pesar de l'aprovació dels articles, de les esmenes, és que fóra el contingut que fóra no s'anava a aprovar l'estatut, i, inclús, ha hagut qüestions que m'han paregut també de mal gust, d'intentar utilitzar esta trona per a defendre's a nivell personal i per a intentar justificar accions en lloc d'haver-les demanat, per a demanar perdó pel que s'ha fet en esta cambra.

Per tant, per tant, senyories.

(La senyora vicepresidenta primera colpeja amb la maceta insistentment)

La senyora vicepresidenta primera:

Senyories, per favor.

El senyor Castellano Gómez:

Jo els he escoltat amb tot el respecte del món. Els pregaria a les seues senyories que ho feren també.

Per tant, estem davant un reglament participat per tots, estem davant un reglament que va a canviar la forma de la convocatòria dels plens, de l'ordre del dia que s'havia fet des de l'any 1983 fins ací, que done importància a les comissions parlamentàries i que, a més, parla de transparència. Perquè, senyories, la transparència és també respectar la voluntat dels ciutadans i els electors en la creació del grup no adscrit i evitar fraus electorals. Això també és la transparència. I ací se fa amb valentia, ací se fa fent innovació, creant la figura dels diputats no adscrits.

O també n'hi ha aspectes nous, com que els secretaris autonòmics puguen comparéixer i contestar a preguntes en comissió, o, com per exemple, que les comissions d'investigació que, per més que se vullga dir, garantitzen que en el primer o segon ple següent a la presentació davant el registre se debaten en el ple i que totes acaben amb un dictamen de comissió, cosa que no passava quan governava el Partit Socialista que moltes d'elles no tenien ni aprovació ni dictamen. Per tant, sí que se donen passos valents i innovadors en garantir les comissions d'investigació.

O també s'agilita el debat de les lleis fent-les més àgils i en debats més polítics, o el dels pressupostos de la Generalitat fent debats a la totalitat.

Per tant, senyories, estem davant un reglament en què nosaltres entenem que és absolutament transparent en esta cambra. Perquè, miren vostés, la transparència és complir les lleis fonamentalment, la transparència és actuar amb ètica, amb honradesa i honestedat, i no fer numerets de circ ni intentar buscar titulars mediàtics que no solucionen absolutament res, com és el que s'ha proposat en esta cambra amb eixa qüestió.

Per tant, complim la llei, deixem-mos de cortines de fum per a tapar falta d'alternatives i d'idees i diguem les coses clares. No s'ha volgut aprovar este reglament per una estratègia política i electoral, no s'ha volgut aprovar este reglament quan s'han votat més dels 80% dels articles per unanimitat i quan s'han aprovat més de 200 esmenes per part de l'oposició.

Per tant, jo crec que el debat de hui demostra això, els que estem pel diàleg i pel consens, els que estem per la negociació. I ací, en esta comunitat es demostra -jo crec que els ciutadans ho voran d'una manera molt clara- que mosatros estem potenciant i fomentant el diàleg i la negociació i el Partit Socialista trencant-la.

(Aplaudiments)

Moltes gràcies.

La senyora vicepresidenta primera:

Moltes gràcies, senyor Castellano.

Senyories, pregue als portaveus que s'acosten un momentet a la Mesa. El ple s'ha acabat.

Per tant, s'alça la sessió i moltes gràcies.

(S'alça la sessió a les 15 hores i 49 minuts)

