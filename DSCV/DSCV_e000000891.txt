Ple de les Corts Valencianes realitzat el dia 19 de setembre de 2007. Comença la sessió a les 10 hores i 4 minuts. Presideix la presidenta de les Corts Valencianes, senyora María Milagrosa Martínez Navarro. Sessió plenària número 6. Segona reunió.

Jurament o promesa d'un nou diputat de Les Corts

La senyora presidenta:

(Inoïble)

punt de l'ordre del dia: jurament o promesa d'un nou diputat de Les Corts.

Il·lustre senyor Antoni Lozano i Pastor, jura o promet que aitant com tindrà el càrrec de diputat acatarà la Constitució i l'Estatut d'autonomia sense engany i guardarà fidelitat a La Generalitat?

El senyor Lozano i Pastor:

La senyora presidenta:

Benvingut a estes Corts.

(Aplaudiments)

Compareixença del conseller d'Immigració i Ciutadania, senyor Rafael Blasco Castany, per a informar sobre les línies generals de la política que durà a terme la conselleria en la present legislatura, sol·licitada a petició pròpia (RE número 888) i del Grup Parlamentari Socialista (RE número 1. 763)

La senyora presidenta:

Segon punt de l'ordre del dia: «Compareixença del conseller d'Immigració i Ciutadania per a informar sobre les línies generals de la política que durà a terme la conselleria en la present legislatura, sol·licitada a petició pròpia i pel Grup Socialista».

Té la paraula l'honorable conseller.

El senyor conseller d'Immigració i Ciutadania:

Molt excel·lent senyora presidenta.

Senyores i senyors diputats.

Comparec davant del Ple de les Corts Valencianes, a petició pròpia i posteriorment a sol·licitud del Grup Parlamentari Socialista, per a exposar-los les línies fonamentals de la política d'integració de la conselleria que dirigisc i que va a impulsar en l'àmbit de la immigració la cooperació al desenrotllament i la ciutadania.

I he de començar manifestant que la creació d'este departament representa una important innovació institucional per part del Consell, una novetat en la línia més avançada de la realitat social europea i una tangible i inequívoca aposta per la millora de la qualitat democràtica de la nostra comunitat.

La nova Conselleria d'Immigració i Ciutadania és una aposta personal del propi president Camps i una concreció del programa electoral en què el Partit Popular ha format el govern de més suport popular en la història d'esta comunitat.

He d'afegir també que en cap altra comunitat autònoma espanyola s'ha dut a terme una iniciativa d'estes característiques. Cap comunitat ha donat pas a crear una conselleria que aglutine i aprofundisca en les polítiques públiques en matèria d'immigració, de participació ciutadana i de cooperació al desenrotllament d'una manera integradora. Això ens permet que per primera vegada en esta cambra anem a debatre d'una manera conjunta al llarg d'esta legislatura sobre ciutadania des de l'òptica de la integració.

Es tracta, d'altra banda, d'una iniciativa plenament adequada a les preocupacions de la societat, donada la transcendència del fenomen migratori i de la seua implicació amb les polítiques de cooperació internacional i el codesenrotllament. I tot això relacionat amb el creixent interés de la ciutadania a fer sentir la seua veu individual i col·lectiva davant les institucions públiques i a obtindre la resposta pertinent.

Senyories, esta nova conselleria unix l'esforç públic per afavorir la integració de la població immigrant en la societat valenciana i espanyola amb la d'enfortir el nervi de la nostra democràcia, perquè tots formem part de la societat valenciana. I això ens porta al nou concepte de ciutadania, cada vegada més vigent, més prometedor i innovador, perquè els ciutadans d'esta comunitat, com els de tota Espanya, hui són més conscients dels seus drets i de les seues obligacions i cada dia s'impliquen més intensament a participar com a subjectes polítics. Participació ciutadana que ha d'anar més enllà de l'emissió del vot en cada cita electoral i que ha de contribuir a enriquir el nostre sistema democràtic per mitjà de l'establiment de canals adequats que aproximen la presa de decisions de les distintes institucions i administracions públiques a la voluntat i a les necessitats reals de la nostra societat.

I és en este fenomen social nou, creixent, creatiu i democràtic on està també el govern valencià, a través de tots els seus departaments i, naturalment, d'una manera molt intensa, a través de la Conselleria d'Immigració i Ciutadania. Un departament nou, però que partix de l'experiència del treball realitzat en el si del govern valencià al llarg dels últims anys; treball al qual li donaré un nou impuls de plena dedicació i responsabilitat en esta primera legislatura que arranca amb el nou Estatut d'autonomia, un estatut que reforça i actualitza les nostres competències en immigració, en ocupació, en foment del nostre desenrotllament econòmic i social i que desplegarà totes les seues potencialitats d'acord amb el nou text estatutari. Títols que legitimen la Comunitat Valenciana per a reivindicar al govern del senyor Rodríguez el traspàs de competències sobre alguns aspectes de la gestió dels permisos de treball i de residència dels estrangers.

És molt reconfortant saber que més del 70% dels ciutadans d'esta comunitat tenen una opinió positiva de la immigració. En la nostra comunitat, que és una de les tres primeres d'Espanya en percentatge de població immigrant, superant ja el 15% de població empadronada, la immigració és una oportunitat. Este fet, sense dubte, diu molt de la capacitat de convivència de la nostra ciutadania, de la qualitat de la nostra societat civil i del compromís de La Generalitat amb tots.

La majoria dels valencians som partidaris de l'extensió dels drets ciutadans a la població immigrant, drets que unixen a altres, els anomenats drets de tercera generació, basats fonamentalment en la solidaritat. I en eixe compromís estem el govern valencià, la Conselleria d'Immigració i Ciutadania i també la societat valenciana, una societat que sempre ha sabut integrar les persones que vénen de fora.

La Conselleria d'Immigració i Ciutadania compta amb tres àmbits d'actuació: la immigració, la cooperació al desenrotllament i la solidaritat i la participació ciutadana. Àmbits d'actuació que durem a terme l'equip de direcció que s'ha conformat en la nostra conselleria. Un equip de persones d'experiència en estes problemàtiques i també amb competència política, i que comptarà a més amb l'ajuda i amb la coresponsabilitat de la resta dels membres del govern valencià. Tot això centrat en una política d'integració, que és la que definirà cadascuna de les actuacions de la conselleria.

Volem una ciutadania integrada i integradora en la qual tots assumim com a repte la construcció d'una societat democràtica avançada, basada en valors i en drets fonamentals que no poden ser qüestionats i que formen part del nostre model de convivència social i política.

L'acció política de la Conselleria d'Immigració i Ciutadania és també l'acció política de tot el govern valencià. I no parle en termes generalistes, perquè la política d'immigració, solidaritat i ciutadania també comprén el dia a dia de les altres conselleries, de totes les conselleries, inclús dels seus organismes autònoms, dels seus ens de dret públic i de les seues empreses públiques. Perquè la política per a la integració i la cohesió social és transversal. La sanitat, l'educació, l'ocupació, la cultura, la vivenda i altres àmbits de l'actuació del govern valencià estan directament i íntimament vinculats, relacionats amb este objectiu.

Naturalment tampoc han d'oblidar-se les competències que en matèria d'integració ciutadana correspon al govern central, i fonamentalment allò que té a vore en la regulació jurídica de l'estatus de la població immigrant. Per això la conveniència d'arribar a acords amb el govern de la nació per a millorar polítiques públiques relacionades amb este àmbit; també i de forma igual ho farem amb la Unió Europea.

Vull subratllar, com d'altra banda és ben conegut, que no sols són les institucions públiques les que protagonitzen les polítiques d'integració. Ens trobem en un escenari amb el suport de la societat civil en què és decisiu, com també ho és en les altres competències d'esta conselleria, ja es tracte de cooperació al desenrotllament o de participació ciutadana. Són moltes les entitats, les associacions que formen part del teixit social que tenen una aportació determinant -cadascú des del seu angle- a estes polítiques transversals de ciutadania i d'integració.

I vull, senyories, eixamplar esta base, fer-la més ferma, més igualitària, més lliure, més democràtica, amb el protagonisme de la societat civil, amb les ONG, les associacions ciutadanes, els mitjans de comunicació i, naturalment, amb el suport dels altres grups parlamentaris, als quals faig des de hui exprés oferiment de col·laboració per a consensuar la política d'integració i que a continuació desgranaré.

Començaré parlant del nostre compromís institucional amb el fenomen de la immigració. Les polítiques d'immigració no són solament polítiques assistencials, això seria una percepció distorsionada, la dels qui creien, i encara creuen, que la immigració és més un problema que una font de riquesa econòmica, social i cultural. La immigració suposa una oportunitat. Oportunitat tant per als immigrants com per als valencians. I eixe criteri constituirà l'eix vertebrador de l'actuació del govern valencià al llarg de la present legislatura.

La immigració per a nosaltres no és cap problema, tot el contrari. Però, per això, cal reorientar bé este procés. La resposta autonòmica del Partit Popular a la immigració és la integració plena, laboral i convivencial.

La conselleria que dirigisc aposta per una societat on ha d'existir un consens bàsic ineludible, el de la democràcia, el dels drets humans. Però al mateix temps hem aprés dels aspectes negatius dels dos models fins ara implantats a Europa i que en part han resultat insuficients. Em referisc al model multiculturalista britànic o al model que podríem anomenar «assimilacionista» francés.

La nostra comunitat, que vol aprendre de l'experiència aliena, aposta per la societat plural, per combatre l'existència de guetos, per fer front, naturalment, a la xenofòbia i al racisme; també per combatre una actitud inconscient, arrecerada davall de la capa del pseudoprogressisme que du a acceptar pràctiques i actituds de la població immigrant com a respectables pel fet que s'assenten en determinats costums o tradicions més o menys atàviques. Però això no és possible quan eixes pràctiques o eixes actituds xoquen frontalment amb els valors del nostre sistema democràtic i que són valors universals. La societat oberta té valors i principis ferms que val la pena defendre.

D'altra banda, cal reconéixer que l'increment ràpid de la població immigrant en determinades zones de la nostra geografia pot comportar la saturació dels servicis públics, la qual cosa pot representar un empitjorament d'estos servicis. Els valencians que viuen en eixes zones poden percebre de forma negativa la convivència amb els nouvinguts.

Hui la Comunitat Valenciana té 727. 000 immigrants, persones censades immigrants, i això representa el 15% de la nostra població. Mentre que a Espanya este percentatge és del 10%. Persones que tenen dret i reben sanitat, educació i servicis socials, entre d'altres. Enguany la sanitat valenciana, per exemple, dedicarà a estes persones més de 700 milions d'euros. I el 10% de la població escolar és immigrant. Són algunes xifres per a centrar l'envergadura del fenomen del qual estem parlant.

Per tant, estem davant d'un fenomen que va més enllà dels servicis socials, inclús supera el nostre àmbit de finançament, i això fa necessari incorporar esta variant al finançament autonòmic.

Davant d'este estat de coses, la Conselleria d'Immigració i Ciutadania està elaborant un pla de la Comunitat Valenciana per a la integració, un pla que recull l'experiència del Pla de la immigració i el reorienta cap a la plena integració. Este és un dels grans objectius i un pas decisiu en la política d'este govern: passar d'una política d'immigració a una política d'integració.

Volem considerar els immigrants ciutadans de ple dret. I volem tindre la problemàtica concreta d'ells per a poder-los integrar des de la concepció més de ciutadà que de la mera representació com a immigrants. Perquè hui, a Europa i al món, el fenomen de la immigració ens dóna moltes oportunitats. És el moment de la ciutadania sense més etiquetes que els drets i les obligacions. Els nous programes i mesures que contemplarà el pla de la Comunitat Valenciana per a la integració seran els següents:

Impulsar agències AMICS per a la mediació, la integració i la convivència social. Estes agències són fonamentals per a vertebrar la política immigratòria al llarg de tota la geografia de la nostra comunitat, especialment en aquelles poblacions on es concentra un gran nombre d'immigrants.

Potenciar tots aquells programes dirigits a destacar els aspectes positius que la immigració regular aporta a la nostra societat, tant en riquesa cultural com laboral. He d'afegir que en l'actualitat en la nostra comunitat hui hi ha més de 33. 000 xicotetes empreses dirigides per immigrants.

També este pla per a la integració contemplarà actuacions per a previndre els possibles brots racistes i xenòfobs.

Es posaran en pràctica programes de formació i de suport a la inserció laboral específics per a persones immigrants i que garantisquen la seua participació en condicions d'igualtat en el conjunt de les polítiques que ve desenrotllant els Servef.

Es crearà una escola de mediadors interculturals que, amb una formació específica i de qualitat, intervindran en la realitat social de la immigració, aportant solucions per aconseguir una integració més efectiva.

Es combinarà la riquesa de la diversitat cultural amb la universalitat dels drets i de les llibertats democràtiques. Una reciprocitat que comporta, d'una banda, els drets i les llibertats, i per una altra, el compliment estricte de les normes convivencials que regixen la nostra societat. Tots estem subjectes, sense excepcions, a les mateixes normes. I això ho establix la nostra Constitució. Tenim drets, però també obligacions, amb independència del nostre origen.

Estes són les línies principals que regiran el contingut del pla de la Comunitat Valenciana per a la integració. I vull reiterar el meu oferiment als grups parlamentaris per a consensuar el seu contingut.

A continuació em referiré a les línies d'actuació de la conselleria en matèria de cooperació i desenrotllament. I començaré per informar-los, senyories, que en l'actualitat n'hi ha més de 1. 400 cooperants distribuïts en infinitat de països, persones que són professionals altament qualificats i que estan formats per a fer una labor social d'una importància extraordinària.

Cal dir també que la cooperació internacional que es promou des de la nostra comunitat ha tingut un gran impuls en els últims dotze anys. Només he de dir que quan va arribar el Partit Popular al govern autonòmic en 1995, el pressupost no arribava al milió d'euros. I per posar-los un exemple, en una única línia de subvenció a ONG per a l'exercici de 2007 es destinen 15 milions d'euros, només en una línia. I este esforç hui és compartit de forma admirable per molts ajuntaments, per moltes entitats de diferents tipus.

Hem de recordar que la nostra comunitat és la primera a garantir per llei, la Llei de cooperació al desenrotllament, el destí del 0,7% dels pressupostos de la Generalitat a polítiques de cooperació al desenrotllament i la solidaritat, una llei que va ser aprovada en este parlament enguany mateix. I això que és un mandat per al pròxim exercici, serà una realitat en els pressupostos que estem preparant.

La llei de cooperació valenciana regula importants i nous instruments com el codesenrotllament, el consell assessor de cooperació, les comissions interterritorials i interdepartamentals, el registre d'agents de la cooperació valenciana i altres. I tots eixos instruments són els que estem posant en marxa per a esta legislatura.

Es continuarà utilitzant el nostre model propi de cooperació internacional, en el qual la planificació es fa d'una forma ordenada i coherent a través del pla director, dels plans anuals i els plans estratègics d'intervenció.

S'aprovarà el pla director de la cooperació valenciana per al període 2008-2011, que serà objecte de concertació amb tots els agents socials de la cooperació valenciana i, posteriorment, oferit a debat als grups parlamentaris.

En concret, este pla director per a este període de temps fixarà les prioritats geogràfiques i sectorials, els objectius estratègics i els recursos pressupostaris que orientaran l'activitat de la cooperació al desenrotllament de la Generalitat en els pròxims quatre anys, dedicant una especial atenció a les accions que constribuïsquen a aconseguir els objectius de desenrotllament del mil·lenni de les Nacions Unides per a l'any 2015, també coneguda per la Declaració del Mil·lenni. Es prioritzarà la sostenibilitat i la major incidència i impacte a través d'actuacions que possibiliten l'autodesenrotllament de la població beneficiària.

I en este sentit, es crearan específicament oficines de la Generalitat en l'exterior, que serviran com a suport logístic, tècnic i institucional. Des d'allí promourem el codesenrotllament amb els països d'origen dels immigrants de la nostra comunitat, perquè estem convençuts que fer codesenrotllament no és solament una aposta, sinó un deure polític actual per tal d'aconseguir beneficis mutus: evitar que els països d'origen es queden sense els seus millor individus i, per una altra banda, reduir l'entrada il·legal de persones.

La comissió interdepartamental i la comissió interterritorial coordinaran totes les actuacions de la Generalitat de forma transversal, així com les de les distintes administracions públiques de la comunitat, locals, provincials i autonòmiques.

Volem optimitzar les actuacions en matèria d'ajuda humanitària, perquè esta arribe amb la màxima coordinació, celeritat i eficàcia possible. I per a aconseguir-ho, estem treballant en la posada en marxa de la Fundació Comitè Permanent d'Acció Humanitària de la Comunitat Valenciana, organisme que unificarà la gestió de l'acció humanitària realitzada per tota la societat valenciana.

Entenem que la solidaritat és una tasca a què estem cridats tots sense excepció, i per això s'ha inclòs com a agent de la cooperació a la societat civil valenciana, a través de les seues ONG, universitats, associacions empresarials i sindicats.

Se subscriuran acords i convenis amb institucions internacionals i organismes públics d'altres països, a fi d'adaptar les nostres prioritats a l'acció pública d'estos estats, perquè també volem treballar en l'origen, fer formació allí on faça falta o on el nostre sector empresarial ens demane.

Més encara, estem oberts a subscriure convenis de col·laboració amb el govern central per a dur avant de forma conjunta projectes de codesenrotllament. Es prioritzarà en les convocatòries públiques aquelles ONG que compten amb immigrants en el disseny i la implantació dels seus projectes.

S'establiran com a prioritats geogràfiques de la nostra política de cooperació l'actuació en aquells països d'on procedix el major flux d'immigrants i contingents cap a la nostra comunitat, sense oblidar les accions i recursos destinats a eradicar la pobresa en els països de renda mitjana, on es concentra més del 41% de les persones que es troben en situació de pobresa, o en els països de renda mitjana baixa. Per això, es pontenciaran les accions adreçades als països menys avançats i es garantirà un percentatge creixent de la nostra ajuda cap a ells.

Per tant, els diré que el nostre objectiu és aconseguir la integració ací i la millora de les condicions econòmiques i socials en els països d'origen. En poques paraules, integració ací i codesenrotllament ací i allí.

A continuació, vaig a referir-me a la participació ciutadana, un dels altres eixos fonamentals d'actuació d'esta conselleria. I començaré recordant que la participació ciutadana en els assumptes públics és un dret arreplegat en la nostra norma fonamental: la Constitució. Una intervenció activa i permanent perquè en democràcia el paper del ciutadà no es limita ni es pot limitar a votar cada vegada que és cridat a les urnes. Això significaria fer deixadesa de les obligacions que com a subjecte actiu polític li corresponen.

Es pretén fer efectiva esta intervenció en tot el cicle de l'acció política, és a dir, des del diagnòstic dels problemes que preocupen a la ciutadania, amb les propostes inicials i el debat de les alternatives, fins a les presa de decisions i el seguiment dels acords. I tot això amb la finalitat de millorar la qualitat de vida dels ciutadans en funció dels interessos plantejats per ells mateixos.

Hem començat a dissenyar i executar el pla de participació ciutadana també a través del diàleg amb els agents socials, amb la societat civil, en definitiva. I si això es considera oportú, ho passarem també als grups parlamentaris.

He de ressaltar ara una novetat fonamental, i és que el pla de participació ciutadana comptarà amb un marc jurídic d'una norma pròpia profundament innovadora en esta comunitat i en tota Espanya. Em referisc a la futura llei de la Generalitat de participació ciutadana.

Els eixos que impulsaran la nova llei seran el foment de la participació en l'àmbit local, l'impuls de l'associacionisme, les noves tecnologies i la implantació de formes innovadores de participació i la institucionalització de la participació.

Estes quatre directrius principals es voran complementades i recolzades per un programa estable de campanyes de sensibilització que servisquen per a conscienciar la societat sobre la importància d'una major implicació de la ciutadania en la gestió dels assumptes públics.

Parlaré ara breument de cada un d'estos quatre eixos.

Quant al foment de la participació en l'àmbit local, és evident que no hi ha millor escola per a això que els ajuntaments, donada la proximitat d'eixa administració als ciutadans. D'ací que la Generalitat es propose recolzar i fomentar les iniciatives que en esta matèria s'articulen per part de l'administració local i que fan realitat el principi de subsidiarietat, arreplegat en els tractats de la Unió Europea, que exigixen una administració eficaç i pròxima al ciutadà.

A més, es pretén promoure la difusió i posada en marxa d'un manual de bones pràctiques adreçat a l'àmbit local, provincial i autonòmic, de manera que s'òbriga un espai de debat entre les administracions per avançar cap a un major grau de governança i que esta es veja estenent i retroalimentant de les pròpies experiències de participació ciutadana en cada municipi i en la Generalitat. Per al desenrotllament d'este eix caldrà treballar braç a braç amb les diputacions provincials i amb la Federació Valenciana de Municipis i Províncies.

Una altra actuació rellevant d'este pla serà el foment de l'associacionisme. Es tracta certament d'una de les manifestacions de participació ciutadana en els assumptes públics més arrelada i de major tradició en la nostra societat. I això denota un civisme antic, sostingut en el temps i profundament convivencial. Entenem, naturalment, que l'èxit d'una societat avançada, cohesionada i democràtica implica impulsar i incrementar el teixit associatiu com a canal organitzat d'interrelació entre la societat civil i les institucions públiques.

En conseqüència, es posarà en marxa el pla de foment de l'associacionisme, que té com a objectiu reconéixer i potenciar el fet de l'associacionisme en qualsevol sector, fomentant el paper de les entitats ciutadans com a socis essencials del desenrotllament i manteniment d'una cultura participativa, real i efectiva.

Dins d'esta línia estratègica, la Conselleria d'Immigració i Ciutadania impulsarà el suport a les associacions a través de mesures com ara els convenis plurianuals, que facilitaran l'estabilitat dels projectes que necessiten un desenrotllament superior a l'any, així com el pagament anticipat sense aval a les entitats sense ànim de lucre que intervinguen en programes i projectes d'àmbit social.

Quant a les noves tecnologies, este departament vol, i està obligat, aprofitar les oportunitats que generen estes tècniques per assajar nous mecanismes de participació. Per això posarem en marxa diversos processos participatius des de l'espai virtual de participació ciutadana, el qual facilitarà informació a la ciutadania, a banda de constituir-se com una plataforma innovadora des d'on informar-se, debatre i aportar opinió a les consultes que es realitzen en l'espai virtual, així com des d'on proposar accions a realitzar.

Un altre dels eixos fonamentals d'esta llei de participació és la institucionalització de la participació. I per això proposem la creació de tres òrgans: el consell de la ciutadania de la Comunitat Valenciana, concebut com un òrgan consultiu de representació paritària i que es pronunciarà sobre objectius i estratègies per a reformar la democràcia participativa, i la implicació de la ciutadania en la gestió dels assumptes públics; la comissió interdepartamental de participació ciutadana, la funció de la qual serà coordinar l'actuació dels diferents departaments de la Generalitat en matèria de participació ciutadana; la comissió de suggeriments i reclamacions, òrgan que es crearà per a gestionar les propostes, els suggeriments de la ciutadania sobre la qualitat dels servicis de l'administració.

Quant a la participació externa, la conselleria continuarà recolzant els centres valencians en l'exterior impulsant els seus programes. Així mateix, i en compliment del mandat del nostre Estatut d'autonomia, la Llei de comunitats de valencians en l'exterior establix un marc legislatiu per als valencians que es troben en altres països, fixant la forma de reconeixement de la seua valenciania i atorgant-los una sèrie de drets perquè puguen exercir de forma efectiva el dret a participar, col·laborar i compartir la vida social i cultural de la societat valenciana.

I acabe, senyories. Este és un vertader programa polític per a convertir la Comunitat Valenciana en un territori de convivència, per fer que nosaltres, els valencians i les valencianes, aprofundim en els mecanismes democràtics que ens permeten avançar per la senda del progrés.

I, sobretot, i el que és més important, senyories, volem que este compromís polític siga el resultat d'una conjunció d'interessos entre les forces polítiques ací representades i la societat civil. I tot això per a avançar cap a una societat democràtica més solidària i integradora, que inclús pose les bases del que alguns ja denominem l'estat solidari de dret, un pas més enllà en la senda del progrés cívic que representa l'estat social que disfrutem hui en dia.

Moltes gràcies, senyora presidenta.

(Aplaudiments)

La senyora presidenta:

Gràcies, senyor conseller.

Té la paraula, en representació del Grup Parlamentari Socialista, la il·lustre diputada Núria Espí.

La senyora Espí de Navas:

(aplaudiments)

se iba a llamar. El portal

de Bienestar Social, cuando presentó el programa ante la cámara alta en nuestro país y dijo que íbamos a tener 13 centros en un período de dos años. Bueno estamos en el 2007 y sabe usted tan bien como yo los que existen y están en funcionamiento. Tanto, al punto que teníamos subvención de la Comunidad Económica Europea para esos proyectos y ese dinero se devolvió a Europa, para vergüenza de esta comunidad. Y, además, como argumento por parte de la Conselleria de Bienestar Social que sólo ejecutó un 16,9% del programa -está en los informes de la Conselleria de Economía, porque esas cifras yo no alcanzo a entenderlas- se devolvió la ejecución solo de

(inintel·ligible)

(Aplaudiments)

La senyora presidenta:

La senyora Espí de Navas:

La senyora presidenta:

La senyora Espí de Navas:

(Inintel·ligible)

(Aplaudiments)

La senyora presidenta:

La senyora Marcos Martí:

En primer lloc, i espere que la senyora presidenta siga gentil en la utilització del temps, vull donar en esta primera intervenció després de l'últim ple, les gràcies, en primer lloc a la presidenta de Les Corts, després a tots els membres del govern, a les senyores i als senyors diputats, als companys dels mitjans de comunicació i a tots els treballadors i treballadores de la casa que han estat en este temps interessant-se per la meua salut. Moltes gràcies de tot cor.

(Aplaudiments)

Bé, llevat d'aquesta qüestió que era d'obligat reconeixement, senyor conseller, anem per feina. Mire vosté, senyor Blasco, jo pense que cap persona dubta que és vosté el conseller més mediàtic del que queda de l'antic govern i segurament ho serà del nou. Quan era la síndica del meu grup vaig demanar que aquestes compareixences es feren al mes de juliol, perquè pensava que era una manera d'anar avançant, no? , en les concrecions del diferents propostes polítiques dels consellers i conselleres del govern valencià.

Però això no va ser possible. El govern ha esperat fins aquests moments, perquè és una manera com un altra de posar-li sordina, cada vegada més, a les Corts Valencianes, però vosté, efectivament, en la utilització d'això que podríem denominar el

s'ha fet moltes fotos aquest estiu. Ha fet vosté moltes propostes estrela. És cert que ha començat per dir que li havien donat una conselleria minimal, però va fer un cop d'efecte portant-se a la seua conselleria a Gotzone Mora.

Però de les primeres propostes, la més efectista va ser eixir demanant papers per a tots. És curiós, segurament, el senyor Cotino, el seu col·lega, el va reprimir perquè no es va adonar que allò era una posada en escena, allò era un tret d'humor, perquè estava parlant vosté de competències que no té. Nosaltres, efectivament, demanem papers per a tots, però això és un competència de l'estat, i vosté ho sap. Per tant, no pot eixir en nom del govern valencià demanant competències que no li pertoquen, sobretot, perquè quan parlem de les competències que sí li pertoquen tenim que adornar-nos-en que és un incompliment darrere d'un altre incompliment.

Vosté ha vingut ací desgranant, com tots els consellers que el varen precedir ahir, una sèrie de propostes, un remolí de plans, fòrums, fundacions, imatges que evidentment resulten inconcretes, perquè no estan temporalitzades, no tenen suport pressupostari i, sobretot, perquè a vegades planteja vosté antics incompliments com noves promeses.

Mire, açò. realment el que vosté està plantejant és un model que nosaltres no compartim. Crec que va ser vosté el que fa un temps va fer eixa paràfrasi que a vegades s'amaga més del que diu, que és allò de: «Anem a substituir el estat del benestar per la societat del benestar. » Doncs, bé, nosaltres el que no volem i no podem acceptar és que no siga l'administració pública la que garanteix els drets. Que siguen organitzacions, societats, individus -sobretot amb voluntat de lucre- els que amaguen la seua voluntat que siguen els drets, en positiu, garantits per l'administració pública.

Per tant, nosaltres sempre al llarg d'aquesta legislatura -ho anunciem- evidentment, no anem a entrar en el

de: «Val, continuarem, mirarem, negociarem! » Efectivament, ho farem, però hi ha una cosa de fons i és que no compartim el seu model, el seu model de disgregar i deixar de banda l'obligació de l'administració pública per a deixar la responsabilitat d'allò que formen part dels drets bàsics de la societat en mans d'associació,

amiguetes

i, sobretot, algunes institucions serioses i altres que no ho són tant.

És cert que estem parlant de coses molt serioses, -ho deia vosté- del 15% de la població valenciana. Estem parlant, sobretot, que vosté deia que hi ha un estudi del País Valencià on diu que el 70% de la població està a favor de considerar positiva la immigració, però ja un estudi del CIS, que diu que el 31,5% de la població espanyola en el seu conjunt veu com a principal problema de la societat la immigració, entre altres coses perquè des dels poders públics no s'està fent allò necessari per a avançar en la integració, en la multiculturalitat i en el codesenvolupament.

Per tant, nosaltres el que exigim són polítiques coordinades, polítiques transversals. No es tracta de, en quina teulada està la pilota? Hi han competències estatals, competències autonòmiques i competències dels ens locals, i nosaltres el que demanem és coordinació, polítiques integradores, polítiques transversals. Per tant, qualsevol pla d'actuació ha d'anar acompanyat de pressupostos reals, d'acords amb les mesures previstes i, sobretot, han d'incloure la temporalització.

Però és cert, que nosaltres el que volem és no soles grans paraules, sinó parlar de polítiques concretes. Existia un pla valencià de la immigració, l'últim del 2001 al 2006, i nosaltres volem saber quines són les propostes que va a incloure vosté en el proper pla de la immigració; si el va negociar amb els agents socials, amb les organitzacions polítiques, amb les associacions de cooperació. Perquè no pot vosté vindre ací i no fer com que no passa res quan no s'han construït ni un dels dotze centres d'acollida que estaven previstos en el Pavace, que estaven negociats amb els sindicats. No pot vindre vosté ací, com si no passara res, quan torna a plantejar com a proposta els mediadors interculturals en els àmbits laborals. Estem parlant de més 240. 000 treballadors i treballadores i estem parlant d'uns treballadors que tenen quatre punts d'atur per damunt de la mitjana general i un 90% més de temporalitat i de precarietat. Per tant, això no pot ser una vaga promesa; ha de vindre ací a dir quan, com, en quines condicions i on està el suport pressupostari.

Jo no voldria parlar dels centres AMICS, però sí he de dir-li una cosa: mai eixe tipus d'organitzacions pot suplir allò que ha de fer-se des de l'administració, des dels serveis socials i, sobretot, des dels ajuntaments.

Parlava vosté de participació. L'antiga consellera va crear un fòrum per la immigració que s'ha reunit dues vegades per a fer una foto i no té competències. Per tant, les propostes han de ser serioses.

Jo crec que és necessari que tinguem en compte, per exemple, quan parlem de cooperació -l'altre dia va fer vosté un article el Dia Internacional de la Cooperació-, però és evident que vosté parla de cooperació, però després permet que, malgrat que en els pressupostos es parle del 0,7%, se facen desviaments dels fons de cooperació fins i tot a coses com la Copa de l'

. I vosté no procura que els diners que s'han transferit a la Federació Valenciana de Municipis i Províncies per a la cooperació, s'apliquen en aquelles coses que cal.

Parlava de participació ciutadana, de crear fòrums. Jo crec que això és molt de soroll i això vosté sap el que vol dir en la política de comunicació.

A nosaltres, ens preocupa molt que parle vosté de noves fundacions. Des que governen, han passat de 3 a 30. I fundacions, com? Com la de fundar una fundació en què se fa persecució sindical? Una fundació en què vostés estan permetent -i vosté és el vicepresident i encara no han cridat a una reunió del patronat, el senyor Cotino, el president, i vosté, el vicepresident- on s'estan preocupant de qualsevol cosa menys d'allò que fa referència als projectes que han de dur-se endavant en fundar, senyor Blasco. I que a més, per a vosté, fundar deu de ser magnífic perquè és una ETT per a la seua conselleria.

Me sap mal que no estiga el senyor Castellano, que ahir parlava de la Llei de la funció pública valenciana, que s'havia de tornar a fer una llei de la funció pública valenciana. Per a què? Si vosté té ETT que li proporcionen treballadors per a la seua conselleria, sis, i una per a la del senyor Cotino, sense passar pels principis de publicitat, mèrit i capacitat i sense el control de les borses de treball.

Mire, la Llei de la funció pública preveu que vosté tinga personal de confiança, però el que no preveu en absolut, i això és una vulneració del que seria la norma que atén a la funció pública, és que vosté tinga sis, i el senyor Cotino un, set treballadors pagats per una fundació que, en teoria, ha de contribuir a la intervenció de les ONG, al desenvolupament de les polítiques d'integració, de cooperació, etcètera. Això no és raonable. Per a què vol vosté l'altra conselleria?

Mire, quan parlarem de participació, jo estic disposada a parlar amb vosté el que faça falta de democràcia participativa. Però, senyor Blasco, no cola. Quan un fan una llei de participació ha de preveure les competències. No sols és que un opine perquè si un opina, al final no participa. Un participa quan sap que les seues opinions tenen importància a l'hora de planificar les polítiques, a l'hora de portar a terme les coses que fa el govern, perquè si no sols és un exercici, torne a dir, de placebo mediàtic; és un exercici que vosté utilitze, en teoria, la societat civil no per a millorar la vida dels ciutadans i les ciutadanes, sinó la utilitza precisament per a fer-se vosté les fotos que, a més, sembla que en esta campanya electoral tan llarga que ja està plantejada per a les generals, sembla que el govern valencià té molta intenció de fer-se moltes fotos d'ací endavant.

Mire, senyor Blasco, nosaltres creem que el govern valencià té una responsabilitat directa que no pot defugir, però que a més no pot diluir. És una responsabilitat directa. Per tant, cal coordinar totes les polítiques. Per a nosaltres, no cal vindre a la trona a fer exercici de paraules. Ja li deia que açò, l`única cosa que genera és soroll però, sobretot, genera desconfiança; genera desconfiança dels agents socials; genera desconfiança de les organitzacions ciutadanes que, efectivament, volen col·laborar en fer una societat valenciana més democràtica i on els valors de la democràcia, al final, eviten que el racisme i la xenofòbia siga un dels trets que nosaltres volem combatre, perquè això és impossible, fer una societat amb uns valors democràtics reals si el que s'està fent és realment dient una cosa i conreant-ne una altra.

Gràcies.

(Aplaudiments)

La senyora presidenta:

La senyora Iranzo Martín:

(Aplaudiments)

Camps, a través de esta

(Aplaudiments)

La senyora presidenta:

El senyor conseller d'Immigració i Ciutadania:

Moltes gràcies, senyora presidenta.

Senyores i senyors diputats, voldria començar esta intervenció agraint les intervencions dels representants del grups parlamentaris, de forma especial a la il·lustre diputada Enma Iranzo, per les seues paraules en nom del Grup Parlamentari Popular, pel seu recolzament i, sobretot, per eixe esperit de col·laboració i de cooperació amb les polítiques que ací hem dissenyat. També als representants dels grups de l'oposició, per les seues intervencions, que jo prenc nota d'algunes de les afirmacions, encara que n'hi han algunes altres que jo no compartixc.

En qualsevol dels casos, crec que s'ha desaprofitat una gran oportunitat perquè entràrem a valorar els principals eixos de la meua exposició. I torne a reiterar als grups de l'oposició el brindar-los l'oportunitat que alguns dels objectius que anem a perseguir en esta legislatura puguen ser objectes no solament de diàleg, sinó de participació en la seua elaboració. I, després, doncs, que no s'haja valorat suficientment el fet que estem davant d'una situació nova, d'una estructura organitzativa dins del Consell nova i que, per tant, oferix també l'oportunitat de renovar alguns principis, de renovar algunes polítiques i adaptar-se a la realitat de la Comunitat Valenciana.

La política d'immigració és una política de coresponsabilitat, és una política a on, amb competències definides per a cada una de les institucions, necessitem col·laborar tots perquè este fenomen no se transforme en un fenomen problemàtic, sinó que se transforme, com he dit, en un fenomen d'oportunitats per a totes les persones, i perquè anem passant, com ací hem dissenyat, d'un primer pla d'immigració, que vam dur a terme al llarg d'esta legislatura passada, al que volem denominar un «pla d'integració», perquè volem alçar la consideració de l'immigrant a la consideració plena d'un ciutadà en plenitud de drets i d'obligacions.

Després, també, la política de cooperació és una política que no la fa sols la Generalitat valenciana, la fa en col·laboració amb moltes entitats, amb moltes institucions i, per tant, també és molt important que al voltant d'esta política solidària aquelles formacions polítiques que se reclamen també del progressisme, puguen aportar propostes concretes i no únicament desqualificar sense ningun fonament algunes de les afirmacions que ací s'han fet.

I la política de participació ciutadana, senyores i senyors diputats, és una cosa molt seriosa, no és qüestió d'intervindre per a dir que estem parlant d'una certa retòrica: no n'hi ha retòrica. Afortunadament, estem en un model de convivència democràtica a on les llibertats fonamentals estan plenament reconegudes, a on totes les persones, partits i institucions poden participar en la vida política d'una forma activa com a subjectes dels seus drets i de les seues obligacions, però això necessita també, a l'altura dels temps en què estem, anar modernitzant-se i anar adaptant-se a les noves circumstàncies i a les noves situacions.

Per això, incidir en la necessitat de participació màxima d'aquelles instàncies, aquelles institucions que estan més a prop dels ciutadans, com són els ajuntaments, les diputacions, puguen prestar també un major nivell de cooperació en la Generalitat per a incentivar i motivar a la vida pública i, sobretot, a la màxima participació fora del que són els contextos estrictament electorals, la necessitat de fomentar l'associacionisme en una societat com la valenciana, rica en esta tradició i que expressa reiterada i contínuament la força i l'impuls que li donen a la vida pública i social en la nostra comunitat, són qüestions que necessiten també un debat públic, que des de la Conselleria d'Immigració i Ciutadania anem a obrir i que, naturalment, estem disposats a continuar treballant, per no reiterar-los la quantitat d'objectius que anem a complir, des d'estos plans fins a instruments, que jo he referit en la meua intervenció i que no vull reiterar-la, per a no fer-ho llarg, el sentit de millorar la qualitat democràtica de la nostra societat, d'incentivar la màxima participació, del nou concepte de ciutadania, que, efectivament, sobre els èxits aconseguits en un estat social de dret mos poden permetre anar avançant en línies de solidaritat, a on societats com les nostres, avançades, puguen prestar l'ajuda a aquelles societats, a aquelles persones que tinguen possibilitats de trobar en nosaltres una via de trobar noves oportunitats.

Jo demane, una vegada més, esta oportunitat de poder parlar sobre estes coses, perquè he tengut la temptació, almenys per la intervenció de la il·lustre diputada del Partit Socialista, Nuria Espí, he tengut la temptació d'agrair-li la seua intervenció en nom de la meua companya Gema Amor, perquè ha fet vosté més referències a l'etapa i a Gema Amor que a les propostes que jo he fet ací. I vosté no se sorprenga: jo sóc molt solidari del que ha fet Gema Amor i el que ha fet el govern valencià ara i sempre, perquè crec que sempre ha estat darrere de les actuacions la voluntat de millorar-les sempre.

Crec que el govern de La Generalitat és un govern que representa els interessos dels ciutadans valencians, i per damunt d'ombres i d'encerts, a vegades, sempre treballa per a millorar la qualitat de vida i el benestar dels valencians.

I en l'última etapa.

(Aplaudiments)

Després és possible que n'hi haigga encara alguna confusió conceptual, que també m'ha paregut vore que vostés no entenien eixes diferències que encara s'estan donant en ministeris del govern de Madrid. No creguen vostés que eixa confusió conceptual se reduïx exclusivament a no saber on estan les competències d'immigració o les competències en matèria de política internacional. La confusió, per a vostés, senyors del Partit Socialista, els arriba a altres àrees també prou significatives, i és important que conceptualment vostés ixquen d'eixa situació.

Entendre hui el que és la plenitud de drets i d'obligacions, entendre que el fenomen de la migració és un fenomen que compartim però no com s'ha dit per allà, que és que no tenim competències. Tenim moltes competències. Pregunten-li vostés al conseller de Sanitat, al conseller de servicis socials, al conseller d'Educació, la quantitat de competències que tenen dia a dia de posar en marxa amb la incomprensió, moltes vegades, del govern del senyor Rodríguez en Madrid, per a poder. que estes persones tinguen un plena integració i puguen complir-se els drets que tenen a l'educació, a la sanitat i a l'assistència social corresponent.

Eixa és la situació del dia a dia

(aplaudiments)

per part del govern de La Generalitat i per part també de molts ajuntaments i d'altres entitats, que tenen de sofrir la falta de recursos i la incomprensió que moltes vegades sobre estes qüestions se mantenen. I les persones en esta comunitat tenen molt clar eixe nivell de competències. Pregunten-los vostés a les persones de Benidorm, de Pilar de la Horadada, esta setmana, a qui li assignen la responsabilitat que vinguen eixes persones en eixes condicions inhumanes al nostre territori. Eixa és la qüestió des del punt de vista humà que ací cal valorar, i volem fer-ho sense la confrontació, però sabent que nosaltres tenim l'obligació fonamental de considerar els immigrants com unes persones a les quals hem d'integrar de forma plena, però que n'hi han altres competències, que representen altres administracions, que tenen de complir perquè -com algú ha dit ací- la immigració no se transforme en un problema sinó en una font d'oportunitats que mos permeta, a ells i a nosaltres, conviure en unes condicions molt més millors.

Per tant, jo crec que esta és una qüestió, és una oportunitat que tenen els grups de l'oposició en esta legislatura per a poder entendre que estem davant d'una situació nova, d'una conselleria nova, a on els estem oferint que, en temes fonamentals, per a enriquir el nostres sistema democràtic, com és la participació ciutadana i l'extensió de l'associacionisme i de la cooperació entre les distintes instàncies i, al mateix temps, fer de la cooperació i de la solidaritat i de la immigració una font d'oportunitats per a aquelles persones que des del punt de vista humà esperen que en esta societat les forces polítiques arribem a acords, que jo els portaré ací i fora d'ací, a partir ja de hui, perquè pugam no solament dialogar, sinó vore el contingut concret i vore la forma també que tinguen l'expressió millor per a complir els objectius que perseguim.

I, senyora Gloria Marcos, vosté sempre insistix que el model mos diferencia. Ja ho sabem que el model mos diferencia, però no vullga dir que el model que mosatros sostinguem és un model que no posa en primer lloc la intervenció dels poders públics, perquè no és aixina. La defensa dels interessos públics de la societat valenciana la defensa en major mida que ningú el Partit Popular en esta comunitat, i això és una cosa que està referendada reiteradament per l'adhesió social i electoral que està tinguent el Partit Popular en les seues polítiques públiques i en les polítiques que està, de forma clara, incentivant i posant a l'abast de la societat valenciana.

Anar ja amb discursos molt passats, ja ni ací cola, a pesar d'això dels efectes mediàtics. No és eixa la qüestió. La qüestió és vore si quan parlem d'immigració i d'integració, si quan parlem de plena ciutadania, si quan parlem de la necessitat de la cooperació i de la solidaritat, estem parlant de principis que este govern està duent a terme i està fent-los realitat i vostés estan encara en una confusió conceptual i, certament, estan en un discurs molt endarrerit, que ja no se correspon a la realitat ni social ni econòmica ni cultural d'esta societat.

I, per tant, no és qüestió de tornar a entrar en una cosa que els preocupa a vostés: el tema dels pressupostos, el tema, fins i tot, d'algunes circumstància internes d'alguna entitat, ¡que vaja respecte que tenen vostés pel funcionament autònom d'institucions i d'entitats que, precisament, tenen eixa autonomia per a resoldre en el seu si els problemes! Perquè és com si ací estiguérem parlant dels problemes que té el seu grup ací, en esta tribuna. Mos pareixeria que no seria acceptable. I, tanmateix, doncs, bé, sí que tenen una certa repercussió pública, sí que tenen un cert efecte, sí que tenen una connotació respecte de com se concep ahí el diàleg, el consens, la transparència, etcètera, etcètera.

Sigam seriosos, perquè estem parlant de coses molt serioses. Estem parlant de l'oportunitat que tenim en esta comunitat de poder donar un nou impuls a les polítiques migratòries, fer-ho en col·laboració amb allò que faça falta amb el Govern d'Espanya, però exigint-li també al Govern d'Espanya que açò té de tindre uns límits i que té de tindre uns controls i que se tenen de fer les coses de forma ordenada, d'acord amb aquells que tinguen unes competències, que nosaltres ja ens encarregarem de complir les nostres, amb moltíssimes dificultats, a vegades sense poder arribar a tots els llocs a on voldríem arribar, però, naturalment, amb la voluntat clara de continuar treballant perquè la cohesió social de la Comunitat Valenciana, per al capital social que representa esta vinguda de persones, represente un actiu que faça possible que la convivència democràtica no se distorsione per problemes o per males polítiques se porten més enllà del que són estrictament les nostres competències.

En eixe camí ens van a trobar vostés al llarg de tota la legislatura i van a tindre l'oportunitat de comprovar que, allò que diguem, nosaltres ho duguem a terme, que els problemes pressupostaris no van a representar la minva dels compromisos que tenim. ¿Com se pot ficar en dubte el tema de la cooperació internacional, dels pressupostos que estem destinant a la cooperació internacional, quan la mateixa Agència de Cooperació del Govern d'Espanya ha felicitat la Comunitat Valenciana per ser la comunitat que més fons aporta als projectes de desenrotllament en l'exterior? Fa falta ser ignorants i, al mateix temps, fer comentaris sobre este particular, quan se demostra que l'aportació que estem fent ací és superior a la de la resta de comunitats autònomes. Quina comunitat autònoma d'Espanya té regulat, inclús per llei, que el 0,7% està destinat a la cooperació internacional? Quina? Diga'n una! Inclús de governs socialistes! Ninguna! Ninguna! Exclusivament esta.

I eixe compromís, fet ja l'any passat, se mantindrà en els pressupostos d'enguany. Perquè, clar, per a entendre-ho, això, cal entendre que estem parlant d'una política transversal, i quan estem parlant d'açò, estem parlant no sols del que és el departament des del punt de vista orgànic i funcional d'una conselleria, sinó de la política transversal que, afortunadament, des d'este govern s'està fent i que, inclús, per primera vegada té una vicepresidència social encaminada per a garantir totes les polítiques socials que s'estan fent des dels distints departaments.

Això és anar per davant de les circumstàncies, és anar avançant-se a les exigències de la societat valenciana i és anar donant resposta als interessos i a les demandes de la societat valenciana.

En eixe camí ens van a trobar i, naturalment, el que demanaríem és que, mentres vostés vullguen, nosaltres estarem disposats a estes polítiques, que són transversals -i que moltes vegades tenen de tindre el seu biaix ideològic inequívoc, que nosaltres no renunciem a ell-, pugam fer-ho també amb la màxima col·laboració amb les forces polítiques representades en esta cambra, igual que estem fent-ho amb la societat civil, amb les ONG, amb les entitats i amb les organitzacions que diàriament estan dedicant-se a açò i que tenim el referendament d'ells i, naturalment, estem molt orgullosos del recolzament que reiteradament ens estan donant a les polítiques de solidaritat, d'immigració, de cooperació i de participació ciutadana que estem impulsant des de la Conselleria d'Immigració i Ciutadania.

Moltes gràcies.

(Aplaudiments)

La senyora presidenta:

Per a la rèplica, té la paraula la il·lustre diputada Nuria Espí.

La senyora Espí de Navas:

(Aplaudiments)

La senyora presidenta:

La senyora Espí de Navas:

Inoïble)

La senyora presidenta:

(La senyora presidenta desconnecta el micròfon de la trona) (La senyora Espí de Navas continua parlant amb el micròfon desconnectat)

(Aplaudiments)

La senyora Marcos Martí:

, però en fi

Bé, senyor conseller. Que no hem valorat els principals eixos de la intervenció? Clar que ho hem valorat. El que passa és que no volem quedar-mos en la part de fora, en la part de les paraules. El que volem realment és parlar dels continguts de la política que vosté ha vingut a proposar davant d'aquestes Corts.

Dia, «és que s'han fet un embolic en les competències». No, no, mire, nosaltres el que estem dient és: hi ha unes competències de l'estat, que les complisca l'estat; hi ha unes competències del govern valencià i de la seua conselleria i d'altres conselleries, perquè estem parlant d'un fenomen global, parlem de les competències del govern valencià i parlem també de les competències dels ajuntaments. El que no podem acceptar és que vosté se pose victimisme, faça victimisme davant de les competències de l'estat, quan parlem de les seues mira cap a un altre costat i despista, i quan parlem de les competències dels ajuntaments pretenga vosté derivar-les en associacions, algunes sense ànim de lucre i altres amb molt d'ànim de lucre. O siga que el que hem de parlar és la col·laboració, la cooperació, però cadascú assumint les seues competències.

Parlava vosté del Pla d'integració, parlem-ne. Anem a parlar d'intervenció jurídica, anem a parlar de vivenda, anem a parlar de com s'afavorix l'empadronament dels immigrants per afavorir els seus drets després sanitaris, d'accés a l'educació. Jo vull parlar d'això. Jo vull parlar, per exemple, que diga vosté què pensar fer en eixos més de cent subsaharians que hi havia sota al riu i que en estos moments estan escampats en pisos tutelats, en pensions i alguns en el jardí de baix de ma casa dormint. Jo vull parlar dels romanesos que van tirar vostés de la fàbrica abandonada i vull saber com s'integra, quines són les polítiques concretes que vosté va a dur a terme.

Mire, senyor Blasco, a mi el que em sembla terrible és que parle vosté de participació ciutadana i el seu govern no siga capaç de garantir els drets dels diputats i diputades d'estes Corts quan mos adrecem al govern per a demanar sol·licitud de documentació o preguntes. Que mos diuen, val, o siga, no se complixen els drets dels diputades o diputades per adquirir informació per a treballar. I va vosté a dir-me a mi que va vosté a deixar participar, intervindre i garantir els drets de la ciutadania? La veritat és que haurien de començar per garantir alhora els drets dels diputats i diputades, que som representants del poble valencià i després segurament jo me creuré que vosté té també garantia que va a fer cas a allò que diuen les organitzacions civils.

Per suposat que cal garantir l'existència d'un teixit social quan més ample millor. El debat públic quan vosté vullga. Sobre els drets de ciutadania, per suposat. Parlarem, però no farem xarrameques, parlarem seriosament, parlarem de propostes concretes, i a partir d'ahí del seu suport pressupostari i de la seua capacitat real d'intervindre en les polítiques que fan referència a la societat valenciana.

Però, mire, és que vosté, com sempre, a tot el món li ix el tic, quan parlem de defensa d'allò públic diu: «viejo, cosa del pasado, estatalismo». No senyor, sempre les parts més antigues de la societat exigixen la garantia d'allò públic perquè és l'única garantia que la majoria tinga garantits els drets bàsics que fan d'eixa societat una societat democràtica.

I segurament a vosté li ha de donar molta por que jo parle de fundar. Perquè ha sigut demanar-li que vinga ací i diga què passa, per què vosté està avalant la persecució sindical, per què vosté està avalant una institució que està proporcionant-li a vosté sense cobertura legal treballadors en la conselleria, immediatament ve ací i amenaça en allò de «hombre, no lo quiero decir, pero lo digo». Perquè si vosté diu això, jo no me clave en les coses internes del seu grup. Mire vosté, senyor conseller, que poca serietat, quin intent de cop més baix d'una persona que jo pressupose la seua capacitat política des de fa més de 25 anys.

Jo si tinc problemes és sempre per ser coherent. Encara que altres els tenen perquè en estos moments jo no sé exactament quin és el color del tint de la jaqueta que han anant transvasant al llarg dels últims 25 anys, senyor Blasco.

Aleshores, tingam la festa en pau, que ací estem parlant d'integració, de cooperació i de participació. I a partir d'ahí ens posarem d'acord. Però ens posarem d'acord en mesures concretes, no en propostes buides de contingut, i sobretot en la defensa d'un model que el que ha de fer és garantir que la societat valenciana efectivament siga una societat absolutament democràtica, on se complixen els drets humans i el color de la pell. I la diferència de procedència o la diferència de religió no té per què establir cap diferència en els trets bàsics que tots els homes i les dones que viuen, no sols al País Valencià, sinó en el món sencer, haurien de tindre pel fet de nàixer al món.

Gràcies.

(Aplaudiments)

La senyora presidenta:

El senyor conseller d'Immigració i Ciutadania:

Crec que una vegada més es torna a perdre una oportunitat que entrem en el fons de la qüestió ací.

Senyora Glòria Marcos, jo no li he tret a vosté. , ha sigut vosté la que ha introduït ací un assumpte que el lloc de tractar-lo no és ací. Perquè si ací s'ha de tractar eixe assumpte, amb més raó s'han de tractar assumptes que a vosté li ataquen o li estan afectant de forma directa. O siga, això no és tracta de ningun colp baix. Se tracta que vosté, en eixe afany de desviar un debat autèntic sobre les propostes que ací han hagut. I no confonguen vostés les coses, a este debat se ve a proposar les línies d'actuació al llarg d'una legislatura. És la primera vegada que vostés tenen l'oportunitat d'escoltar-los. És la primera vegada que vostés tenen l'oportunitat de reflexionar sobre elles i ficar-se a treballar, si ho estimen oportú, al costat de l'acció del govern sobre estes qüestions que ací s'han dit.

El que no pot vosté és hui ací demanar que les propostes que hui sí s'avancen, d'acord amb el sentit d'este debat, hagen de portar, algunes les tenen, les tenen, i a algú li hauria de causar vergonya de les línies pressupostàries que hi ha, algunes les he citat, en relació a les mateixes línies en etapes anteriors.

O siga, al que es ve ací hui és que les línies d'actuació se puguen discutir. I entre les línies d'actuació a discutir d'esta conselleria i d'este govern no està la situació interna d'una entitat que funciona autònomament, que té el seus organismes per a debatre les coses, com no estem ací per a debatre els problemes interns que vostés tinguen o puguen tindre.

(Aplaudiments)

No es ningun colp baix. El colp baix és quan vosté pretén introduir d'una forma oportunista, en un debat on s'han de discutir les propostes del govern, altres coses que no tenen absolutament res a veure. Eixa és la qüestió. I no és un problema de retòrica, no és un problema que vostés estiguen ací insistint contínuament que si les persones ho entenen o no ho entenen, o si el debat és d'allò públic. Però què diu vosté, si en esta comunitat els drets bàsics d'educació, de sanitat, de serveis socials estan universalitzats? La garantia és el govern, el govern, del compliment que tots tinguen dret a una educació, a una sanitat i a uns servicis socials. Què diu vosté, què diu vosté?

I això és una conquesta de tota la societat i dels distints governs, però este govern està garantint-ho. I està garantint-ho a més, a més està garantit uns servicis que estan afectant més d'un milió de persones que no els computa el govern d'Espanya, i que està aconseguint que a algunes persones, problemes que són una via d'oportunitats, estiguen vivint-ho com a problemes. Perquè el problema quan una persona d'ací va a un hospital i veu una cua majoritàriament d'immigrants, no és un problema dels immigrants, sinó és un problema que la majoria d'eixos immigrants en eixe hospital no estan computats a l'hora del que és el pagament, el que és la despesa, el que és el servei nacional de sanitat, perquè el govern d'Espanya continua computant encara el cens de l'any 1999.

(Aplaudiments)

Però com poden vindre vostés ací a parlar d'allò públic i privat? L'aposta pel públic d'este govern és inequívoca. I a més, feta sense ningun afany intervencionista de ninguna classe, donant possibilitats que les institucions, les fundacions, la societat civil puga augmentar el seu nivell d'intervenció en la vida pública, tindre nivells de participació reals, no inventats; diàleg sobre els problemes reals de la societat, no sobre altres coses.

Me conta la senyora Núria Espí el bé que funciona el CeiMigra. Però, senyora Espí, que no sé per on para, imagine's vosté l'interés que la senyora Espí en el que estem parlant ací. Però si el CeiMigra el vaig fundar jo, el vaig crear jo! O siga, m'han de dir vostés a mi si el CeiMigra funciona bé o no funciona bé. I no funciona bé perquè jo el vaig crear, sinó perquè les persones que estan allí estan fent-ho molt bé, abans i ara, abans i ara.

(Aplaudiments)

Però, bé, de què estem parlant ací?

Jo els demane, els demane. Perquè torne a insistir-los: estem en una qüestió que és nuclear per a independentment del nostre context ideològic i de les nostres situacions, puguem avançar en un pas que este govern ha donat, el voler plantejar a la societat valenciana, i en primer lloc, als grups parlamentaris, l'oportunitat de tots junts millorar la qualitat democràtica de la nostra societat, de buscar millors instruments i mecanismes perquè funcione tot millor des del punt de vista de la participació ciutadana. Que el fenomen de la immigració siga un fenomen d'oportunitats i no siga un problema, com desgraciadament ho veu molta gent. El problema de la immigració. Qui és el que veu el problema de la immigració? La gent que veu una immigració irregular. Qui és el responsable d'una immigració irregular? Aquell que té el control i la competència sobre les fronteres, sobre les duanes.

El drama de les pasteres estes que vosté han parlat, que han arribat a les costes valencianes, és un drama humà incommensurable, però estem parlant del 5%, del 5% de les persones que arriben en eixes condicions infrahumanes. Però això no és un problema. Ja sé que eixe problema no és un problema que el pot resoldre el senyor Rodríguez, ja sé que no el pot resoldre el senyor Rodríguez, perquè, a més, el senyor Rodríguez si no resol el problema del 95% de les persones que entren irregularment en Espanya, com va a resoldre el tema de les pasteres?

(Aplaudiments)

Si és que el senyor Rodríguez no resol res, no resol res. Eixe sí que no és un problema de les autoritats locals ni de les autoritats autonòmiques, eixe és un problema d'estar consentint que màfies estiguen traficant amb persones humanes, de no estar complint els límits que un estat de dret ha de tindre.

(Aplaudiments)

Eixa és la qüestió. El que passa és que vostés no volen vore-ho. I com que no volen vore res, els passa el que els passa. El que els passa a vostés és el que els passa, que estan encara en la mateixa situació, com si ací no haguera passat res, tant com estaven fa uns mesos endarrere, i han de fer un esforç en companyia de mosatros, sense autosuficiència per part de mosatros.

Però, bé, el que no poden encara és ací dir que és que el problema dels qui arriben ací en pasteres és un problema de les autoritats locals o de les autoritats autonòmiques. Això no pot ser, això no pot ser!

Ho dic jo, ho dic jo. El que estic dient és que mosatros hem de propiciar. , i estem posant en marxa mecanismes perquè eixa integració d'estes persones es faça de forma plena. Però nosaltres no tenim la possibilitat d'evitar eixos problemes que se generen.

Quan vostés parlen dels que estaven baix del pont, anem a veure. Els que estaven baix del pont estaven en una situació irregular i il·legal. Qui ha permés que arribaren a ficar-se baix del pont?

(Veus i remors)

Clar! Qui és el que consentix que vinguen eixes persones en eixes condicions? I el problema de la immigració ara i abans. Jo dic: no hi ha ningun lloc en Espanya que estiga resolt adequadament el problema de la immigració, en ningun lloc, en ningun lloc. O siga, no se tracta de tirar-se la culpa uns a altres, se tracta de saber que eixa qüestió és una qüestió molt seriosa, que mos té desbordats a molts, mos té desbordats a molts i que estem fent un esforç per a intentar avançar de forma conjunta en resoldre, primer, els problemes humans i, després, exigir també que algú haja de resoldre el que són les seues competències. Els que estaven baix del riu està cada u d'ells on ha volgut estar, gràcies a una actuació exemplar de l'Ajuntament de València, on han volgut cada u d'ells estar. I nosaltres no tenim competències per a una persona que se'l porta a un lloc on està dignament atés, si als tres dies vol anar-se'n, se n'ha d'anar, perquè mosatros sí que respectem la llibertat individual, encara que sabem que això representa riscos per a moltíssima gent.

Per tant, les anècdotes o la casuística sobre este particular mos desvia del principal tema. I jo els torne a oferir a vostés l'oportunitat que tenim al llarg d'esta legislatura, i de forma immediata, si vostés volen, que algun dels instruments que hem posat en marxa per a millorar la qualitat democràtica, la participació ciutadana, la millora dels nostres projectes de cooperació i el fenomen de la immigració perquè tinguen una integració plena i convivencial, els instruments que hem posat en marxa posar-los en diàleg amb vostés perquè també mos ajuden que açò siguen al final uns instruments que compten amb la majoria de les forces polítiques de recolzament.

Que vostés no volen i volen continuar entrant en anècdotes i en qüestions que no tenen res a veure, mosatros ho lamentarem, perquè la credibilitat d'este govern, el sentit de les polítiques públiques que està desenrotllat, la sensibilitat social per les coses que està fent, no és retòrica que hagen de dir els representants del Partit Popular ni jo mateix, sinó és una cosa que està avalada per la credibilitat pública i per l'adhesió social i electoral que té este partit.

(Aplaudiments)

No és qüestió de debatre-ho ací. Acabem d'eixir d'una situació on les persones d'esta comunitat han tingut la gran oportunitat de valorar i avaluar la credibilitat de les polítiques que un estava dient i el grau d'execució dels compromisos programàtics i electorals que havíem tingut. Millor exemple que eixe no n'hi ha. No deriven l'atenció a si

I voldríem fer moltes d'estes coses en companyia de vostés, però, clar, vostés han de tindre una postura un poquet més modesta, un poquet més d'arrimar-se, un poquet més de vore on tenim els nostres dèficits i mos els assenyalen, però no una desqualificació anant-se'n a anècdotes que desvien l'atenció del que és un compromís d'este govern, que l'ha fet i el continuarà fent, treballant per a la immensa majoria i tenint dels principis de la immigració en plena integració de la solidaritat, de la cooperació i dels drets de la nova ciutadania, un compromís públic d'este govern que el farà amb vostés o sense vostés. Ens agradaria fer-ho amb vostés, però si vostés no volen, perquè estan en unes concepcions molts endarrerides, pseudoprogressistes de paraula i amb molt poc contingut real, molt al marge del que és la realitat social d'esta comunitat, nosaltres ho lamentem, perquè el que voldríem seria tindre una oposició que tinguera un paper més determinant, que fóra més protagonista i que poguera coincidir amb el govern en l'aplicació d'algunes de les polítiques públiques que nosaltres volem implementar.

Moltes gràcies.

(Aplaudiments)

La senyora presidenta:

Compareixença de la consellera de Turisme, senyora Angélica Such Ronda, per a informar sobre les línies generals de la política que durà a terme la conselleria en la present legislatura, sol·licitada a petició pròpia (RE número 887) i del Grup Parlamentari Socialista (RE número 1. 762)

La senyora presidenta:

Continuem amb la compareixença de la consellera de Turisme per a informar sobre les línies generals de la política que durà a terme la conselleria en la present legislatura, sol·licitada a petició pròpia i pel Grup Parlamentari Socialista.

La senyora consellera de Turisme:

molt honorable president

(Aplaudiments)

Pero les decía además, que además de este Programa de prestigio litoral, vamos a fomentar de manera muy especial aquellas actuaciones tendentes a la diversificación de nuestra oferta y, en último término, a la desestacionalidad.

America's

(Aplaudiments)

La senyora presidenta:

La senyora Lloret Ivorra:

Moltes gràcies, senyora presidenta.

Senyories.

Senyora

's Cup cuyo dinero para las obras del puerto, para la campaña exterior a través de Turespaña, para la seguridad, para financiarles y avalarles la parte que tenían que poner ustedes, la ha puesto el Gobierno de España?

(Aplaudiments)

La senyora presidenta:

La senyora Lloret Ivorra:

(Aplaudiments)

La senyora presidenta:

Té la paraula, per part del representant del Grup Parlamentari Esquerra Unida-Bloc-Verds-Izquierda Republicana, el senyor Luis Torró.

El senyor Torró Gil:

Bé, moltes gràcies, senyora presidenta.

Senyores i senyors diputats, en primer lloc, voldria, lògicament, felicitar la consellera pel seu nomenament. Jo crec que és una qüestió de cortesia i d'obligació fer-ho en este cas, i més tenint en compte que és nova, dins d'este canvi, i, per tant, això és molt important.

He escoltat amb molt d'interés tota la seua exposició. M'han semblat interessants les dades inicials de plantejament, de com està el sector i, sobretot, quins són els problemes que el sector porta de cara al futur.

(La senyora presidenta colpeja amb la maceta)

Jo, fonamentalment, el tema dels problemes, em sembla que són compartits. És a dir, el canvi en les orientacions de la demanda, en els gustos dels consumidors, en la forma en què es plantegen l'estada fora, però hi ha un tema que a mi em sembla que no s'ha tocat per a res, i és el tema dels mateixos problemes que es generen per part del model que el Partit Popular ha anat generant, un model de turisme molt específic i que, lamentablement, té a vore, però no totalment, amb el que la consellera ens ha exposat. Perquè la consellera ens ha parlat fonamentalment del que seria l'hostaleria i tot el que va al voltant d'ella, però s'ha generat un altre model de turisme, el turisme residencial, que té una sèrie de conseqüències, des del nostre punt de vista, conseqüències la major part d'elles no massa positives, que també s'haurien d'haver anomenat.

Fonamentalment, perquè no es pot entendre el turisme com una cosa aïllada, fora del conjunt en què es desenvolupa. Per tant, el turisme s'ha d'entendre dins del marc del conjunt de l'economia i, sobretot, de tindre clar què és el que es vol, d'alguna manera, vendre fora per a eixos visitants que es volen atraure. I això és el que a mi més em preocupa, perquè el model de turisme residencial, que és el pel que verdaderament s'ha apostat la prova està en, com ha dit molt bé la diputada que m'ha precedit, els baixos pressupostos que té la Conselleria de Turisme i que esperem que es puguen resoldre, eixe desinterés ha generat un tipus de turisme -si és que es pot dir, perquè això de turisme residencial, en realitat, és una contradicció en els seus termes, u és resident o és turista, perquè el turista, el que fa, és desplaçar-se d'un lloc a un altre-, i ha generat un model que és molt perniciós per al mateix desenvolupament de l'activitat turística, i això caldria tindre-ho en compte.

De la mateixa manera que la mateixa activitat turística hostalera també té tota una sèrie de problemes importants, que jo crec que s'han tocat d'una forma molt tangencial, no? , quan es diu «hay que mejorar ambientalmente» i s'apunta, però, de quina manera? Jo, això, és el que crec que caldria tractar.

Bé, tenim un model de turisme, que volem vendre tota una sèrie de valors, els valors de la costa, els valors del sol i la platja, que volem vendre els valors de l'interior, que volem vendre els valors patrimonials, però resulta que quan ens apliquem a vendre eixos valors, resulta que eixos valors no existixen o el que fem és, directament, carregar-nos-els. El sol i la platja estan deteriorant-se.

La consellera ha insistit d'una forma extraordinària en el tema de la propaganda, el tema de vendre, el tema d'Internet i tot això. És evident que el màrqueting és un dels elements clau a l'hora de desenvolupar qualsevol tipus d'activitat econòmica, i més la turística, probablement encara més. Però és molt evident que podem vendre moltes coses i podem fer molt de màrqueting, però en la pràctica, i el turisme és un dels sectors molt sensibles a això, és a dir, la gent moltes voltes va als llocs perquè li han parlat d'eixos llocs, i això, en eixes anàlisis segur que està inclosa, perquè, a més, és una de les qüestions que més ressalten els experts.

Per molt que vengam i per moltes pàgines web que posem i per molt que pintem les platges fantàstiques del país, en la pràctica el deteriorament del paisatge a què estan veent-se sotmeses per tota una sèrie d'accions fa que la gent, al final, acabe rebutjant això. I, en eixe sentit, tenim elements molt importants que apunten en eixa tendència.

Per tant, cal emmarcar l'activitat turística dins del conjunt de la resta d'activitats i, sobretot, des d'un element molt important, que és el model territorial. Jo ja demane disculpes a les senyories, perquè em toca parlar en esta compareixença, però en la de vesprada, en la de territori, i demà en la d'indústria, i alguns dels temes que vaig a tocar, doncs, lamentablement, tindré de reiterar-los, per les seues pròpies característiques.

Pense que el turisme residencial està perjudicant el turisme quant a activitat econòmica. I està perjudicant-lo des de molts punts de vista, perquè genera un excessiu consum de sòl i, per tant, deteriora el paisatge, perquè genera un excessiu consum d'aigua i d'energia i, perquè, a més, és molt agressiu ambientalment en alguns aspectes; perquè és insostenible econòmicament i, a més d'això, perquè agreuja de forma molt clara el desequilibri territorial.

La consellera mos ha parlat molt ací dels turismes de sol i platja i de la diversificació. Però a l'hora de la diversificació realment ha concretat ben poques coses. Quan ha parlat del turisme d'interior, a banda d'anomenar-nos la qüestió referida a que vol crear una direcció general de turisme d'interior, realment ens ha parlat de ben poc, no? Realment, l'exemple de la ciutat de València o d'algunes accions que s'ha fet a la ciutat de València poden ser interessant a l'hora d'estendre un determinat model, no tant el model dels grans esdeveniments, que jo crec que també és un model que també té moltes qüestions a tocar. Perquè hi ha una cosa que a mi m'agradaria introduir, i és el concepte de cost-oportunitat, que sembla que és un element, un concepte fonamental a l'hora de qualsevol tipus de gestió econòmica, però que moltes vegades administracions públiques obliden absolutament.

És a dir, si en compte de gastar-se els diners en esta cosa els gastem en una altra o en les alternatives que se'ns presenten, què és el que serà més rendible? I des del punt de vista de les administracions públiques no sols més rendible econòmicament a curt termini, sinó també més rendible socialment a llarg termini. Perquè tot este turisme generat al voltant dels esdeveniments també té costos moltes vegades que no s'assumixen, diguérem, en el marc concret del programa o de l'actuació concreta, sinó que venen derivats o es deriven després cap a altres. Això, sobretot costos de caràcter ambiental.

Per tant, hi ha un desequilibri territorial molt fort en este país que, a més s'ha agreujat en els últims anys. El 78% de la població viu a les comarques costaneres i l'increment del 2000 al 2005 de la costa ha segut dos punts superior al del conjunt del país, la qual cosa vol dir que el model que estem desenvolupant està agreujant eixe desequilibri territorial, i el turisme, que hauria de servir precisament com un dels elements reequilibradors del país, no està complint en absolut aqueixa funció, i d'això pràcticament no ha parlat per a res la consellera, més que, insistixc, dos qüestions molt generals.

Per tant, d'acord amb apostar pel turisme de qualitat, evidentment, perquè no hi ha alternativa que no siga el turisme de qualitat, però, per a això, un dels elements fonamentals és la preservació dels valors turístics, la preservació del paisatge. I el paisatge, estem carregant-nos-el literalment i sistemàticament de forma abusiva, i això no pot continuar. Es parla ara que tenim unes platges fabuloses. El 45% -només per posar, diguem, l'exemple de la província més turística, que és Alacant- de la costa d'Alacant té plataformes artificials a més d'un quilòmetre de la costa.

En eixe condicions, és molt difícil sostindre un turisme que siga una activitat que puga generar a llarg termini, sobretot, a més, perquè, com sap molt bé la consellera, la diversificació i la competència cada volta és més dura en este camp, i a banda dels destins tradicionals d'Espanya, a Espanya li han sorgit molts competidors en Marroc, en Tunísia, en Grècia i en molts altres llocs, que oferixen ofertes molt semblants a la nostra a uns preus molt més barats. Fins ara, nosaltres havíem funcionat fonamentalment sobre la base d'oferir preus barats, però això no pot continuar, perquè és evident que no és l'alternativa per a aconseguir un turisme de qualitat, per tant, per a salvar el paisatge.

Parlem del turisme rural. El turisme rural és la parent pobra. Si que han augmentat, evidentment, els allotjaments rurals, però el nivell d'ocupació del turisme rural seguix sent extremadament baix, i una de les escassíssimes alternatives que hi han a la fortíssima crisi agrària que sofrix este país és el turisme rural. Què es pensa fer realment? , ¡realment! , quants diners pensen invertir en això? Això és el que ací realment s'ha d'explicar, perquè allò altre, moltes vegades queden com a brindis al sol.

Per això, caldria recolzar activitats com són les activitats de custòdia del territori, que molts grups estan desenvolupant moltes vegades de forma absolutament altruista, per a tractar d'aconseguir preservar eixos paisatges, que són la base del que la gent busca quan va a passar. O busca un allotjament rural en els ports o en les zones interiors de muntanya d'Alacant o en l'interior de València.

I, bé, voríem algunes coses més, però segurament després podrem continuar amb elles.

(Aplaudiments)

La senyora presidenta:

Moltes gràcies.

Té la paraula el representant del Grup Parlamentari Popular, don Ricardo Martínez.

El senyor Martínez Rodríguez:

Moltes gràcies, molt excel·lent senyora presidenta de Les Corts.

Corts y le da la bienvenida a la cámara, que es expresión, como usted bien sabe, de la representación de todos los valencianos y valencianas.

(Aplaudiments)

molt honorable president

Corts lo ponga de manifiesto.

, el turismo de la Comunidad Valenciana suena en el mundo, como nuestra marca, Comunitat Valenciana, suena en el mundo, porque los gobiernos del Partido Popular han puesto a nuestra comunidad en el gran mapa de eventos internacionales del mundo, algunos de ellos pagados sólo con dinero de valencianos y de valencianas, como Copa de l'

(aplaudiments)

Muchas gracias, bienvenida senyora

(Aplaudiments)

La senyora presidenta:

Moltes gràcies, senyor diputat.

Té la paraula la senyora consellera.

La senyora consellera de Turisme:

(Aplaudiments)

Estoy. , les he agradecido su participación y además porque después de oírles, realmente de las líneas de política que hemos planteado, yo creo que estamos de acuerdo. Ninguno me ha dicho que no le gusta esta línea o que no le gusta la otra, y en ese sentido pues iniciamos bien. Porque me habla del Consejo Valenciano de Turismo, y lo que entiendo de sus palabras es que a usted le parece bien, que a usted le parece bien que se potencie el consejo de turismo, que le parece bien que sea un órgano asesor y consultivo, y que le parece bien que además haya mecanismos para después llevar actuaciones concretas del resultado de lo que se haya dilucidado en el mismo, y por tanto, no tengo nada más que decir. Porque si usted viene a decirme que lo que pasa es ha funcionado o ha dejado de funcionar, yo le digo que está en la ley y que nosotros lo vamos a potenciar y que en su momento funcionó lo que tenía que funcionar. Pero, yo tomo sus palabras y se las agradezco en la medida en que a usted la iniciativa le parece bien.

, es que invertimos -y perdóneme que se lo diga exactamente- el 20%. se invierte en iniciativas y municipios, el 20%. Yo si quiere les hago una relación de todo lo que se invierte, pero creo que. en todas las líneas en que se invierte, pero creo que se van a cansar, y que a lo mejor puede ser en otro momento, pero vamos. compensación financiera, adecuación turística, mejora y difusión de recursos de municipios de interior, planes estratégicos, planes de dinamización de productos, red de oficinas de turismo. y así le puedo leer una relación, pero la cantidad es el 20%, no es el 4% de lo que invierte en municipios. Quizá tenemos que darle más publicidad a lo que se invierte en municipios, pero lo importante es que los municipios lo saben, lo utilizan y es positivo, que son los que lo tienen que saber.

(aplaudiments)

Segunda. Les voy a decir. Yo he tenido encuentros y reuniones con el sector. A mí no se me plantea esto como un problema grande a solucionar y se lo digo como lo he recibido hasta ahora mismo. Pero voy más allá. Si el sector percibe que hay un gasto en el turista nacional, porque en el extranjero no lo puede percibir porque no lo hay, hay un gasto menor en el turista nacional ahí estará la

(Aplaudiments)

(Aplaudiments)

La senyora presidenta:

Per a la rèplica, té la paraula la senyora Maisa Lloret.

La senyora Lloret Ivorra:

Moltes gràcies, senyora presidenta.

Senyories, senyora consellera.

(aplaudiments)

Pero hay otra cosita más. Cuando hablan ustedes de promoción eficaz, desde luego, cuando uno planifica los medios imagino que tendrá una central de medios que les dice un poquito por dónde hay que llevar los mensajes. Pues es un poco. Yo sólo le pediría una cosa. Si aplican ustedes la misma efectividad publicitaria y recursos a publicitar el turismo igual que lo hacen en sus campañas electorales, el turismo en esta comunidad estaría encantado. De verdad, estaría realmente encantado. Necesitamos un apoyo real, demostrado y es lo que estamos haciendo los socialistas desde donde podemos para esta comunidad. Cuando nos dejan. Están ustedes intentando tapar, frenar, paralizar cualquier iniciativa que pretenda mejorar el turismo en la Comunidad Valenciana.

(Aplaudiments)

La senyora presidenta:

El senyor Torró Gil:

Bé, anem a vore si contestem algunes qüestions que jo crec que són importants.

Anem a vore, la primera. Quan estem posant ací, sobre la taula, el tema de la despesa i de la reducció de la despesa per turista, en ningun moment estem menyspreant la gent que ve. Això jo crec que és una forma un poc absurda, diria jo, de tirar balons fora; perquè vull dir, ací no estem dient. , vull dir, jo també he anat per ahí en pla

de pa i potet de tonyineta per a fer turisme, i crec que meresquem el mateix respecte que qualsevol altre.

Però ací no estem parlant de respectar o no respectar les persones, sinó de vore quina aposta s'està fent per un sector que, com vosté mateix reconeix, és absolutament estratègic per al futur del país. I, per tant, en eixos llocs haurem de saber en quin segment de l'oferta volen especialitzar-se. I, per tant, quan u parla d'especialitzar-se en un segment de l'oferta haurà de buscar. , no podem especialitzar-nos dient ací: «Que venga todo el mundo». Crec que no pot ser, eh? No per res, sinó per una qüestió merament física, vull dir, no cap tot el món, i per tant tot el món no pot vindre. S'haurà d'atraure determinats segments. I això ho fa una empresa i per tant ho ha de fer també. , s'ha de fer també.

Per tant, jo crec que vosté mateixa ací ha estat dient-mos que estan fent-se tota una sèrie de plans, de plans estratègics, i en eixa estratègia s'haurà de determinar també quina aposta, quin tipus de turista convé més que vinga que un altre. I si vostés parlen dels grans esdeveniments, evidentment, si fan la Volvo Race o la Copa de l'

sense dubte no crec que siga precisament perquè vinga el turisme de

de tonyina baix del braç, sinó perquè vinga un altre tipus de turisme.

Per tant, no caiga en eixe tipus de contradiccions perquè no són vàlides. Nosaltres no hem menyspreat ningú, sinó simplement estem tractant d'apuntar quines són algunes de les debilitats. I no per una qüestió de derrotisme. Perquè ací moltes vegades es confon, i això és molt habitual en el discurs del Partit Popular, parlar de triomfalisme, i derrotisme o coses d'estes. No, no, a vore, la realitat té una única via i la realitat és la que és. Per tant, l'únic que s'ha de fer és analitzar eixa realitat i vore fins a quin punt els plans que nosaltres estem tractant de dur endavant s'ajusten o no a eixa realitat. I eixa realitat té moltes cares. Lamentablement vostés només veuen les cares bones de la realitat, només veuen eixes cares. I, per tant, ací l'obligació nostra, entre altres coses, és d'apuntar quins són els defectes i els problemes que existixen i que estan ahí.

Anem a vore, una cosa molt important, que ho ha dit el portaveu del Partit Popular quan ha parlat, i és el problema de la transversalitat. Jo crec que això és molt important i vosté ha eludit eixe tema. Jo, precisament, li he parlat d'això directament i no m'ha tornat a contestar, vull dir, en eixa direcció. És a dir, el turisme no és una qüestió només de la Conselleria de Turisme, evidentment.

I quant ací havíem estat parlant dels diners, almenys des del meu punt de vista, és perquè, clar, u és nou, com vosté també, i abans de seure ací haurà mirat compareixences d'altres consellers quan han vingut; i quan u mira les compareixences de fa quatre anys, de un any o de fa. i veu la realitat, diu fantàstic, vull dir, les compareixences són estupendes, perquè si u ve i promet

. Però després la realitat, la immensa majoria de les coses que s'han dit allí que anaven a fer-se no es fan. I no es fan perquè una cosa és el que u diu i l'altra el que es fa. I són dos coses diferents. I en el llenguatge i en la pràctica del Partit Popular encara sol ser més diferent lamentablement.

I, per tant, no és important vindre ací i dir: «No, és que mosatros volem adaptar ambientalment el turisme». Com va a fer-ho això? D'on van a eixir els recursos? Quants recursos pensa dedicar? Estratègicament quina importància té això per al Consell? I això, efectivament, això s'ha dit, per això es parla dels diners. Ja sabem que açò és del debat de pressupostos. Quan vinga el debat de pressupostos entrarem més a fons en eixes qüestions. Però almenys s'hauria d'apuntar algunes d'eixes qüestions perquè són, insistisc, especialment rellevant.

I per acabar, una cosa que abans no he pogut dir i que és molt important, i és el tema. , he parlat del paisatge. Vosté sobre eixa qüestió no ha entrat. I quan he parlat abans em referia sobretot al paisatge de la costa o al paisatge rural que està, vullguen o no, absolutament deteriorant-se, per raons algunes que no tenen res a vore amb les polítiques del govern del Partit Popular, però moltes per raons que tenen molt directament a vore.

I un dels deterioraments més importants que afecten més el turisme és el deteriorament dels centres històrics de les poblacions. I això és un fet absolutament determinant. Si volem que la gent vinga ací a passar uns dies i a córrer l'interior dels pobles del país hauran de tindre llocs. El patrimoni històric estem perdent-lo a un ritme absolutament accelerat, a un ritme que fa fredor. És increïble com es pot perdre tant de patrimoni en tant poc temps. I eixa pèrdua de patrimoni és una cosa que.

La senyora presidenta:

El senyor Torró Gil:

. s'acumula, s'ha accelerat moltíssim.

Jo espere que des de la seua conselleria vosté tracte d'advertir els seus companys que facen el favor de tindre en compte eixes coses a l'hora de fer plans urbanístics o a l'hora de protegir determinades qüestions.

La senyora presidenta:

Moltes gràcies.

(Aplaudiments)

Té la paraula la senyora consellera de Turisme.

La senyora consellera de Turisme:

Gràcies, senyora presidenta.

(Aplaudiments)

Y en cuanto me dice al apoyo real, en cuanto al plan, yo les acabo de explicar el Plan integral de imagen y posicionamiento del destino turístico. Y les acabo de decir, y les acabo de decir que antes de iniciar ese plan lo que vamos a hacer es un estudio de cómo estamos; que no me digan que estamos aquí en plan triunfalista y que hay que ser autocríticos, porque como somos autocríticos vamos a partir de hacer un estudio de cómo estamos y qué percepción se tiene de nosotros fuera. Y a partir de ahí se iniciarán las líneas de actuación para tratar de llegar al consumidor final.

(Aplaudiments)

La senyora presidenta:

Moltes gràcies, senyora consellera.

Se suspén la sessió fins a les 16:00 hores.

(Se suspén la reunió a les 13 hores i 18 minuts)

(Es reprén la sessió a les 16 hores i 6 minuts)

Compareixença del conseller de Medi Ambient, Aigua, Urbanisme i Habitatge, senyor José Ramón García Antón, per a informar sobre les línies generals de la política que durà a terme la conselleria en la present legislatura, sol·licitada a petició pròpia (RE número 884) i del Grup Parlamentari Socialista (RE número 1. 759)

La senyora presidenta:

(Inoïble)

. la compareixença del conseller de Medi Ambient, Aigua, Urbanisme i Habitatge per a informar sobre les línies generals de la política que durà a terme la conselleria en la present legislatura, sol·licitada a petició pròpia i pel Grup Parlamentari Socialista.

El senyor conseller de Medi Ambient, Aigua, Urbanisme i Habitatge:

Senyora presidenta de Les Corts.

Senyores i senyors diputats.

En primer lugar, me voy a referir a las propuestas que se refieren a la protección y puesta en valor de los espacios protegidos y la conservación de las especies; y en segundo lugar, les hablaré de las propuestas de gestión del suelo forestal, que como ustedes saben, representa el 53% de la superficie de la Comunidad Valenciana.

Concretamente, les puedo decir que en breve vamos a declarar un nuevo parque natural, el parque de la sierra de la Escalona- dehesa de Campoamor en el sur de Alicante, y estamos trabajando en otros parques naturales. Además, tenemos previsto declarar más de 50 parajes naturales municipales y 12 nuevas zonas especiales de protección para las aves, ampliando también 11 de las existentes. Con ello la Comunidad Valenciana va a disponer de una de las más extensas redes Natura 2000 de Europa.

Otro gran proyecto que vamos a realizar en esta legislatura y que afecta tanto a la política de paisaje como a la gestión de medio natural es el proyecto de bosques metropolitanos. Más de 37 millones de metros cuadrados, incluyendo el Parque Natural del Turia, en ejecución, y la restauración forestal de Alacantí, como bosque metropolitano, y algunos que les apuntaba hace. en unas líneas arriba.

Señorías, no creo que les descubra nada nuevo si les digo que la política del agua del gobierno del presidente Zapatero, entendemos que ha fracasado de una manera absoluta. El programa AGUA está prácticamente inédito, el fracaso del ministerio hace que estemos a punto de perder muchos millones de euros en subvenciones que la Comisión Europea había otorgado para obras hidráulicas en la Comunidad Valenciana, porque la empresa Acuamed, la encargada de ejecutar el programa AGUA yo creo que ha sido incapaz de poner en marcha los proyectos comprometidos, sobre todo con el consenso y con la necesidad de que los usuarios también quieran recibir esas aguas.

(Aplaudiments)

(Aplaudiments)

La senyora presidenta:

Moltes gràcies, senyor conseller.

Té la paraula, en representació del Grup Parlamentari Socialista, l'il·lustre diputat Francesc Signes.

La senyora presidenta:

Té la paraula, en representació del Grup Parlamentari Socialista, l'il·lustre diputat Francesc Signes.

El senyor Signes Núñez:

Senyora presidenta.

Senyores i senyors diputats.

Senyor García Antón, vosté és el quart conseller del Partit Popular, en quatre legislatures, que passa per esta cambra per a explicar als valencians de quina forma va a resoldre el seu partit el caos en la gestió del nostre territori i dels nostres recursos naturals en què ens ha deixat el conseller anterior.

No és cert que partisca d'una base sòlida, com ha dit. Tot el contrari, senyor conseller. Cada conseller, com vosté sap molt bé, ha posat potes per amunt l'estructura organitzativa de la conselleria i ha anunciat canvis polítics per a promoure el desenvolupament sostenible a la Comunitat Valenciana. Tot teoria, res tangible. Amb cada nou model s'han anat allunyant de l'objectiu, senyor García Antón. Les coses han anat pitjor cada volta. Ara ja fins i tot permeta'm que dubte que s'enrecorden de quin era l'objectiu inicial.

Eixa inestabilitat en les formes, senyores i senyors diputats, no ha fet sinó manifestar una gran debilitat de fons, que el Partit Popular no té ni idees clares ni projecte definit, ni molt menys voluntat política de fer compatible el creixement de la nostra comunitat amb el respecte a l'entorn natural que la sosté. I la seua falta de compromís, la del Partit Popular, s'ha traduït, senyor conseller, en polítiques disperses i inconstants, quan no clarament perjudicials.

Vostés han anunciat estratègies, com la territorial o la de sostenibilitat, que no han arribat mai a elaborar. Vostés han aprovat plans, com el de residus o l'eòlic, que no han desenvolupat. Vostés han promés i han tornat a prometre un pla de protecció del litoral i protecció de l'horta, hui ho ha fet altra volta, inclosos dins la Llei d'ordenació del territori, que mai han arribat a vore la llum. Mentre que les zones costeres o l'horta de València seguixen sent devorades per una procés urbanitzador totalment incontrolat. I ara anuncien uns plans de paisatge i corredors verds, que ja venim escoltant molts anys a molts consellers.

Senyor García Antón, res nou en el seu discurs. Vostés han aconseguit que la legislació urbanística valenciana haja sigut recorreguda per la Unió Europea davant el Tribunal de Luxemburg per afavorir pràctiques no sostenibles abusives i, a més, poc transparents. Han fet cas omís al sector de la construcció de la nostra comunitat, que clama per unes regles de joc clares que permeten eixir de l'estat de confusió en què es troba el nostre sector de la construcció, el valencià, senyor García Antón.

Vostés han fet cas omís a les múltiples crides dels sectors empresarials i també dels socialistes valencians per a arribar a un gran pacte que traguera de la incertesa general a què ens ha conduït la Llei urbanística valenciana.

Amb vostés governant a la nostra comunitat han aconseguit que la vivenda que es convertisca en un bé inaccessible per a la majoria de joves i famílies treballadores, mentre que les urbanitzacions solament a l'abast de gent amb una forta capacitat econòmica, afloren, senyor conseller, per tot arreu.

Han aconseguit que la gestió dels residus siga un caos, amb més de 300. 000 tones de fem abocant-se anualment en llocs fora de tot tipus de control.

Amb la seua política, senyors del Partit Popular, les emissions de gasos d'efecte hivernacle, directament involucrats en el canvi climàtic, s'han incrementat en un 90%, quan no podien augmentar més del 15%, segons els compromisos adquirits per Espanya en el compliment del protocol de Kyoto.

És, senyor conseller, des de la perspectiva que ens ofereixen eixos fets, com ineludiblement s'ha de valorar la seua exposició de hui sobre el programa de govern de la seua conselleria. I amb eixe panorama, allò que acaba d'exposar, senyor conseller, queda reduït a un pamflet, preparat per complir el tràmit que li imposa el reglament d'esta cambra. Res més. Vosté fa el mateix que aquell emperador romà que quan prometia una cosa, deia que ho feia

, és a dir, per a una data que no estava en el calendari i que, per tant, era incomplible. Els seus companys de govern també solen fer-ho molt.

L'optimisme que ha destil·lat en les seues paraules és evident que no naix de la realitat de la nostra comunitat. És molt evident. Segurament, senyor conseller, és l'alegria del supervivent a les últimes porgues realitzades a l'interior del seu partit la qual li ha impedit reconéixer errors passats o expressar una mínima voluntat d'esmena.

Lamente, senyor conseller, i crega'm que li ho dic sincerament, que el seu mandant al front de la política mediambiental del Consell s'haja iniciat amb l'incendi forestal de la comarca de l'Alcalatén, un desastre ecològic de gran magnitud i el futur de molta gent greument alterat. No vaig a entrar en la gestió que de l'incendi s'ha fet per banda de les conselleries implicades, perquè ja ho han fet els propis alcaldes dels pobles afectats.

Però sí que vull fer-li, senyor conseller, una radiografia de com està a hores d'ara la situació forestal a la nostra comunitat, fruit de la desídia del Partit Popular i que, senyor García Antón, evidentment, no coincidix en res amb la que vosté ha fet en esta trona.

Tot i que el 53% del territori -en això sí que coincidim- de la Comunitat Valenciana és terreny forestal, els seus predecessors en la direcció de la política forestal es varen mostrar massa preocupats per altres assumptes i es van retardar onze anys en aprovar el Pla general d'ordenació del recursos forestals, respecte del termini establert per la Llei forestal valenciana, aprovada per l'últim govern socialista de La Generalitat.

Un pla, senyor conseller, que, finalment, tampoc ha servit de molt, perquè, com vosté molt bé ha recordat, ha sigut declarat nul pel Tribunal Superior de Justícia de la Comunitat Valenciana, no per qüestions formals, senyor conseller, que vosté ha dit. No. Per qüestions de falta de donar participació ciutadana. Era el conseller Blasco el conseller en eixe moment, el que hui és conseller de Participació Ciutadana. Per tant, que Déu els pille confessats si este conseller Blasco és el que ha de donar lliçons de participació ciutadana.

(Aplaudiments)

Un pla, senyor conseller, que, finalment, tampoc ha servit de molt, perquè ha sigut declarat nul, com dia, pel Tribunal Superior de Justícia. O siga, que tenim un pla, com totes les coses de vosté,

Però la seua política forestal té moltes més carències i deficiències. Encara no existixen plans d'ordenació, prevenció i gestió de caràcter comarcal o local. Cap de les 607 muntanyes de gestió pública de la comunitat, ni tan sols les 209 que són patrimoni de La Generalitat tenen aprovat cap pla de gestió forestal. A l'Alcalatén, senyor conseller, existixen 20 d'estes muntanyes de gestió pública sense cap tipus d'ordenació ni planificació.

I si parlem d'inversions en gestió forestal i prevenció d'incendis, el Partit Popular, senyor conseller, cal constatar que s'ha mostrat molt poc generós.

Mire, des de l'entrada en vigor del Pla general d'ordenació forestal en 2004 fins a la seua anul·lació enguany, cada any s'ha pressupostat per a esta finalitat la meitat d'allò que el pla preveia, i també en cada any, a més a més, solament s'ha gastat la meitat d'allò que s'havia pressupostat. Done's compte. Amb tot açò, senyor conseller, no és gens estrany que la promesa electoral del senyor Camps en 2003, ratificada per l'aleshores conseller de Medi Ambient, senyor Blasco, en la seua exposició de programa en aquesta cambra, de repoblar al llarg de la passada legislatura 40. 000 hectàrees, s'hagen quedat només en 16. 000.

Senyor conseller, els nostres boscos col·laboren de forma important en la lluita al canvi climàtic. Segons els últims informes del parell d'experts de l'ONU per al canvi climàtic ací a la Comunitat Valenciana, es preveu que les precipitacions disminuïsquen un 25%, que avance la desertificació del sòl i que el nivell del mar s'eleve fins a 20 centímetres, envaint en 20 metres de platja. I, per cert, al contrari de les coses que vosté fa, això sí que té data: es parla dels propers 50 anys.

Per a afrontar esta amenaça, cal comptar amb una informació el més detallada possible sobre el comportament ambiental de la Comunitat Valenciana, dissenyar amb una mínima seriositat estratègies i actuacions dirigides a reduir les seus causes i previndre, en la mesura que es puga, els seus efectes o adaptar-nos a ells minimitzant la seua incidència negativa sobre la nostra qualitat de vida.

Senyor conseller, la lluita contra el canvi climàtic i la seua compatibilitat amb el creixement econòmic i social és sobretot una qüestió de voluntat política, com la que està demostrant el Govern d'Espanya. Vosté ja no pot perdre més temps, i el Partit Popular ja no pot seguir inhibint-se en este tema, ha de posar-se a treballar. Han anunciat la creació d'una comissió, espere que no siga per arribar, efectivament, al parell de la comissió d'experts de l'ONU del 12 de novembre, on tingueren alguna cosa en les seus mans.

També donar solució al desgavell de la Llei urbanística valenciana és una prioritat, senyor conseller, no solament perquè empara procediments de contractacions i actuacions urbanístiques poc transparents, i seria mala cosa haver de modificar-la en acatament d'una sentència del Tribunal Superior de Justícia, sinó perquè permet reclassificacions massives de sòl afavorint l'especulació i convertint-se.

La senyora presidenta:

El senyor Signes Núñez:

Acabe, senyora presidenta.

(Inoïble)

. sostenible, que el senyor Camps afirma voler en el seu discurs d'investidura, «haciendo nosotros también nuestros deberes», dia ell.

Es tracta, sobretot, dels seus deures, senyor conseller, perquè a vosté en gran mesura li correspon donar credibilitat a eixes paraules o evidenciar que la seua vigència en les paraules del president de La Generalitat va acabar quan va acabar de pronunciar-les.

D'ara en davant li expresse la voluntat del meu grup de col·laborar en eixa modificació que ens ha proposat de la Llei urbanística valenciana. Nosaltres hem presentat una proposició no de llei en eixe sentit.

No seguisquen en este tema les instruccions del senyor Rajoy, que està sent molt perjudicial per a la Comunitat Valenciana.

(La senyora presidenta desconnecta el micròfon)

La senyora presidenta:

Gràcies, senyor Signes.

(Aplaudiments)

Té la paraula el representant del Grup Parlamentari Esquerra Unida-Bloc-Verds-Izquierda Republicana, l'il·lustre diputat Luis Torró.

El senyor Torró Gil:

Gràcies, senyora presidenta.

El diputat que m'ha precedit, senyor Francesc Signes, ha comentat que el PP no té idees clares, i a mi em sap contradir-lo, però jo crec que sí que les té. Té les idees clares i ben clares que les té. Les té molt clares per a fer una cosa: per a dir una sèrie de coses i després fer el contrari del que proclama, del que diu, per a demanar un model. o parlar de sostenibilitat, de respecte pel medi ambient, de paisatge. de tot això, però precisament per a fer just el contrari.

Vull dir, jo crec que sí que està molt clar el projecte, jo crec que sí està molt clar: és utilitzar un llenguatge, utilitzar una sèrie de recursos, inclús legislar, per a permetre fer el que ells volen fer, i és defensar un model territorial que és insostenible i que és el que estem patint els valencians i les valencianes.

Però a mi m'agradaria començar per una qüestió que em sembla molt important. En la compareixença anterior, la consellera de Turisme ha tractat de fer una anàlisi dels problemes i de la realitat del turisme al País Valencià. Ací, en este cas, hem vist que això ha sigut completament inexistent, és a dir, no hi ha hagut cap anàlisi, perquè, com en tantes altres coses, sempre es partix d'una espècie de situació ideal en la qual si de veres fóra d'aquesta manera, realment seria difícil entendre per què fa falta prendre tantes mesures en tantes coses, perquè pareix que no hi haja cap tipus de problema. Tot el que s'ha fet ara s'ha fet fantàsticament bé i els problemes no existixen. I si no existixen els problemes, no sé a què ve tant de programa, tanta intervenció.

Jo crec que caldria ser un poc més humils. Nosaltres sempre hem pensat que la conselleria que s'ha format és una conselleria massa grossa. És a dir, estaria bé que fóra una conselleria de territori, medi ambient i totes eixes coses que vénen darrere, si realment la sostenibilitat tinguera com a lema clar tot el desenvolupament dels diferents departaments d'eixa conselleria. Però això, lamentablement, no és així. Medi ambient és una part més d'una macroconselleria que realment té altres objectius que no són la defensa del medi ambient, sinó fonamentalment tractar de potenciar un model de desenvolupament insostenible des del punt de vista territorial.

Des d'eixe sentit, preferim una conselleria xicoteta, que s'ocupe només d'això i que influïsca sobre la resta de departaments en un sistema de transversalitat, que no esta macroconselleria, que ara, per si faltara poc, se li ha afegit el tema de l'aigua. I amb el tema afegit de l'aigua i després del que ens ha dit el conseller, sobretot en la part final del seu discurs, jo crec que inclús podíem canviar-li el nom a la conselleria i li podíem dir «conselleria del transvasament de l'Ebre», i és per al que realment pareix que esta conselleria vaja a treballar.

(Aplaudiments)

Bé, he dit que tenim un model territorial insostenible, absolutament insostenible. I d'això és del que hauríem de partir. Hauríem de partir de l'anàlisi de què és el que està ocorrent. Perquè parlar que ací s'ha fet molt per la sostenibilitat! Quan u analitza com està desenvolupant-se eixe model territorial es donà compte que, o vivim en dos països diferents, o és que no passem pels mateixos llocs, o és que uns llegim unes coses i altres EN llegim unes altres, perquè realment el model és molt insostenible.

Ha crescut fonamentalment l'espai urbà d'allò que anomenen estructures urbanes obertes, és a dir, urbanitzacions. Les urbanitzacions tenen una sèrie de conseqüències extremadament greus sobre el desenvolupament territorial. S'usa de manera poc eficient el sòl, s'ompli l'espai de terreny artificial, construït artificialment. Jo ho he dit este matí, només cal pensar que en la costa d'Alacant el 45% de la costa té, a menys d'un quilòmetre de la costa, construïdes plataformes artificials. Això jo crec que és excessiu, evidentment. És plantejar un consum desmesurat d'aigua. El tema dels camps de golf, no cal recordar, vull dir. , un camp de golf mitjà consumix tanta aigua com una ciutat de 12. 000 persones aproximadament; a més no aigua de qualsevol classe, sinó aigua molt neta, normalment l'aigua depurada no servix en exclusiva per això, i a més té uns efectes contaminants molt elevats que normalment no es tenen en compte.

Només vaig a posar un exemple del que suposa eixe creixement desmesurat de l'aigua. En la ciutat d'Oriola, segons dades de l'organisme gestor, de 1999 a 2005 s'ha incrementat un 50% el consum d'aigua, de 2,5 milions a 5,5 milions de metres cúbics. Tot això sense transvasament de l'Ebre i evidentment abans que el Programa AGUA començara a funcionar. Per tant, si damunt de tot això afegim totes eixes possibilitats d'increment desmesurat de l'oferta d'aigua, anem a. , a vore, ja poden vindre transvasaments, vindran del Roine i acabaran venint del Pol nord perquè, evidentment, anem a consumir aigua molt per damunt de les possibilitats que tenim. Després parlaré d'eixa qüestió si em dóna temps.

S'incrementa el consum energètic de forma extraordinària per culpa de les segones residències, per raons òbvies: per l'impacte negatiu que es té sobre la mobilitat i sobre el transport privat; perquè el formigó, la producció de formigó augmenta les emissions de CO2, genera problemes econòmics; un pes excessiu de la construcció en l'economia valenciana; crea guetos i crea un turisme de segona residència que genera moltes més despeses públiques que la compensació fiscal que es té, a part d'altres problemes ambientals que no vull entrar en ells.

A més, s'ha parlat molt, s'ha dit molt, s'ha justificat molt eixe increment exponencial del sòl urbanitzable i de la construcció, argumentant durant molt de temps, «no, és que eixe és un problema de l'oferta i demanda, el tema de la falta d'habitatges i la dificultat d'accés a elles, s'ha de fer créixer el sòl urbanitzable perquè aixina l'oferta creixerà i per tant els preus s'abaratiran», no? Evidentment això ha sigut la gran mentida que ens han volgut colar des de fa molt de temps perquè això no ha passat.

Vull dir, clar que hi ha problemes d'accés a l'habitatge! És que hui mateix eixia en la premsa. Un jove necessita el doble -un jove mitjà- del que guanya per a poder accedir a un habitatge mínimament digne. Així no és pot seguir. I no se soluciona només amb mesures d'ajuda, que evidentment s'han de fer i s'han d'implementar però com a formes complementàries d'un altre tipus d'intervenció, que és realment la intervenció que toca, que és una cosa que vosté no ha dit en ningun moment, i és la intervenció pública; però no una intervenció pública mobilitzant el sòl, la intervenció pública construint habitatges, construint habitatges com s'ha fet a Europa, on hi ha parcs municipals d'habitatges, per exemple de lloguer, que això sí que té un efecte real sobre l'alliberament dels joves. Per què els joves ací, en este país, és dels països d'Europa que crec que és el segon país on més tard ixen de casa, per què? És impossible, no tenen una oferta d'habitatge de lloguer mínimament digna per a poder fer això.

Tot això sense comptar tots els problemes que s'han generat a banda en tot este desplegament, que tenim un parc d'habitatges buit impressionant, i a més d'això amb problemes afegits d'especulació i corrupció lligats a tot este model de gestió urbanística.

Bé, vull parlar, ho he dit abans, del tema de l'aigua, perquè em sembla que és un tema important. Jo he apuntat algunes coses.

No hi ha possible solució als problemes de l'aigua que no siga a partir d'un canvi radical de la perspectiva en la gestió. Si seguim gestionant l'oferta de l'aigua no tindrem mai prou aigua. Cal canviar per la gestió de la demanda. Això implica algunes de les coses que es fan, evidentment, com és la racionalització, la reutilització, el reciclatge i tot açò, però també implica sobretot, sobretot, l'estalvi d'aigua, crear una política que no genere més consum d'aigua. Exemples hi ha molts. Si l'aigua reciclada la dediquem a regar camps de golf, evidentment no es dedicarà a altres usos que són potencialment més raonables. És a dir, no reciclem aigua per a substituir usos que ja existixen, sinó que reciclem aigua per a generar nous usos. Per tant, necessitarem, seguirem necessitant més aigua per molt que eixa aigua siga reciclada.

Per tant, s'ha de canviar. Perquè, a més, el països més avançats del món estan canviant des de fa més de 30 anys esta política que ací seguix defensant-se d'una forma absolutament irracional i sense cap fonament tècnic, que és la política dels transvasaments que, insistisc, no resol en absolut el problema de l'aigua.

Tenim el tema dels espais naturals. Ací ha parlat de les vinculacions entre espais naturals, les zones LIC, etcètera. Ja és un avanç que es parle que els espais naturals no són elements per separat. Però eixe 30% d'espais naturals cal gestionar-lo conjuntament, i si volem arribar al 40% encara més. Perquè sembla que es vol protegir, vol augmentar la protecció d'una part del territori per a desprotegir absolutament la resta. I perquè a més això cal gestionar-ho. Quina gestió s'ha fet dels espais naturals? Els LIC, que ara ja són zones d'especial conservació, val, els parcs naturals no són jardins, perquè pareix que ací només importe quants visitants tenen eixos parcs naturals i no els preocupa, no ens ha dit, quan euros per hectàrea hi ha d'inversions, quant de personal per hectàrea hi ha, quina qualificació i quina reglamentació o quines condicions laborals tenen. Això cal tindre-ho molt clar.

I apuntar, per a deixar alguna cosa després, per a la segona intervenció, el tema de la legislació urbanística. Tots els implicats, o quasi tots, probablement menys els advocats urbanistes i algun espavilat, clamen per la revisió de dalt a baix de la normativa generada a partir o al voltant de la Llei urbanística valenciana i totes les lleis que l'acompanyen. És incomprensible.

La senyora presidenta:

El senyor Torró Gil:

. -sí, acabe-, són intramitables, és inaplicable, no hi ha qui s'entenga amb eixa normativa. Vull dir, cal anar a una altra normativa molt diferent, és a dir, fer les coses senzilles, que puguen ser aplicades. Si es vol entrar en la casuística de tot, al final no s'aconseguix res i, per tant, cal posar normes clares, senzilles, que siguen fàcils d'entendre, que siguen d'aplicació general i que tothom puga accedir a elles.

Evidentment, queden algunes coses per tractar, però espere en la segona intervenció poder aprofundir més en elles.

(Aplaudiments)

La senyora presidenta:

Moltes gràcies.

Té la paraula el representant del Grup Parlamentari Popular, l'il·lustre diputat David Serra.

El senyor Serra Cervera:

Senyories, vull començar la intervenció, senyor conseller, dient-li que si tots els caos a la gestió en el territori s'han d'argumentar perquè han hagut quatre consellers després de quatre victòries del Partit Popular en les eleccions, benvingudes siguen, perquè d'ací a uns anys hi haurà nous consellers perquè anem a continuar governant molts anys.

(Aplaudiments)

Miren, l'estructura competencial que té la seua conselleria és amplíssima perquè és importantíssima la matèria que du. I és importantíssima per a una cosa molt important, per a les persones que viuen en el territori que volem ordenar, planificar, gestionar i millorar.

I parlem d'ordenació del territori, i parlem d'urbanisme, i parlem de la protecció del medi ambient, i parlem de l'aigua, cosa que altres no parlen de l'aigua perquè hui no poden parlar en la Comunitat Valenciana.

El Partit Popular vol parlar de l'aigua. I ho diu ben alt: aigua per a tots, perquè l'aigua és de tots.

(Aplaudiments)

Hui la gestió i la defensa del medi natural, la conservació de la biodiversitat, la lluita contra la contaminació, la gestió del sòl i la promoció de la vivenda són bases estructurals de la política, són els eixos vertebrals de les accions de govern del Partit Popular.

El president Camps, en les 1. 700 propostes que feia, la majoria d'eixes propostes anaven en eixa direcció, perquè són polítiques per a les persones. Entenem el territori per a viure, per a viure hui, per a viure demà i per a gaudir, com han fet les generacions passades.

Han parlat del paisatge com una de les novetats en els instruments de la política per al disseny del nostre territori. Han parlat del canvi climàtic, de vincular-mos, de voler posicionar-mos per a continuar treballant en una cosa que ha d'unir-mos a tots. Mentres mosatros parlem d'eixes coses, altres no tenen mires.

Jo estic molt content d'una cosa, des del punt de vista i des de l'egoisme del Partit Popular, i és que no canvien les idees d'altres. Les nostres progressen, les nostres se modernitzen, les nostres se transformen igual que la nostra societat per a pensar en el demà. Poder planificar, com ha parlat vosté a deu i quinze anys vista d'on anem a viure i on van a viure les generacions futures.

Però hui li ho dic. Hui el compromís que tenim en la política mediambiental és total. Els governs del president Camps i tots els governs del Partit Popular ho han fet al llarg dels últims dotze anys. I anem a continuar fent-ho. Perquè preocupar-mos pel medi ambient, preocupar-mos per la vivenda i preocupar-mos per l'aigua és preocupar-mos per tots els valencians, els d'Alacant

(aplaudiments)

, València i Castelló.

Miren, vosté ha dit que partix d'una molt bona base anterior de gestió, i és aixina, un gran marc legislatiu que tenim, una gran protecció del patrimoni natural, la tercera part del territori té algun nivell de protecció en estos moments. I en eixa línia vol el grup majoritari, el que representa la majoria de les valencianes i dels valencians, que continuem treballant, protegint, protegint el nostre territori, fent polítiques de vivenda avantguardista i modernes, no polítiques de vivenda d'última hora i en funció de la necessitat electoral, perquè encotilla molt. I una cosa molt important, la qualitat ambiental, la qualitat ambiental i l'aigua.

Durant 12 anys a la Comunitat Valenciana hem fet una cosa impressionant amb l'aigua, hem depurat i hem reutilitzat més que ningú a tota Espanya, en moltíssima diferència. Altres no ho volen reconéixer ni ho volen vore, perquè això és la millor justificació, això és la millor autoritat moral per a reivindicar el Govern d'Espanya que continue, que continue canviant les polítiques que ha fet fins a estos dies.

El govern del president Zapatero, i aixina ho diem en el nostre programa electoral, fa accions que en estos casos danyen els interessos de totes les persones, en este cas de la Comunitat Valenciana.

(Aplaudiments)

La derogació de manera unilateral, com s'ha fet, sense parlar amb ningú, en base a un decret, a un decret coaccionat per altres territoris, per a derogar els transvasaments d'aigua a la Comunitat Valenciana, són un acte que en esta terra el Partit Popular va a reivindicar durant tota la legislatura. I estem convençuts que al final l'escenari polític és el que volen els ciutadans. I els ciutadans d'esta terra volen progrés, els ciutadans d'esta terra volen aigua, i, com volen aigua, van a apostar pels únics que garantixen que arribe l'aigua per a continuar desenrotllant-mos com vol esta societat, i és el Partit Popular.

(Aplaudiments)

Miren, anàrem a unes eleccions i teníem unes idees, senyor conseller, teníem unes idees plasmades en un programa electoral, i el contàrem i l'explicàrem, i la gent mos digué que volia que eixes idees s'aplicaren i es desenrotllaren. I jo hui li puc dir que cada vegada que vinga ací tindrà a este grup parlamentari aplaudint-lo i recolzant-lo perquè les 1. 700 mesures vagen endavant i, especialment, totes les que són competència del seu departament.

(Aplaudiments)

Ha parlat de la política de vivenda, tan necessària i tan esperada. Tan necessària i tan esperada. I jo li dic: ¿polítiques de vivenda modernes? Les que s'han fet ací. Polítiques de vivenda que pensen en totes les persones, en totes les persones necessitades, perquè el dret a la vivenda és una realitat i és una exigència que demanem i que defensem i que treballarem en eixa direcció i el compromís que al llarg d'esta legislatura, com vosté molt bé ha anunciat hui, se dediquen més de mil milions d'euros per aconseguir que poguérem avançar en eixa direcció, benvinguts siguen i benvingudes totes eixes polítiques que situen la Comunitat Valenciana molt per davant, en este cas, del Ministeri de Vivenda, que a la fi ha hagut d'arribar i en els últims sis mesos intentar refer el que no s'ha fet durant moltíssims anys amb mesures on no se valora ni se té en compte si un pis se llogarà a Madrid, si se llogarà a Valladolid, a Zamora o qualsevol altre poble de la Comunitat Valenciana.

Per tant, jo crec que, al final, mos donem compte que les polítiques de pedaç

no servixen per a res. Vosté ha parlat de canvi climàtic; vosté ha parlat de gestió forestal, d'actuar sobre més de 80. 000 hectàrees, un compromís concret i un compromís importantíssim. Vosté ha parlat del projecte dels boscos metropolitans amb més de 30 milions de metres afectats. Vosté ha parlat del canvi climàtic dient que la Comunitat Valenciana ha de ser un lloc de referència per al debat, per a la reflexió i per al treball. Ací hem proposat una comissió d'estudi; una comissió per a saber realment què està ocorrent, què està passant i com podem aportar, dins de la Comunitat Valenciana, els processos per a continuar millorant en tots eixos aspectes.

Vosté ha parlat de la política de residus, d'actualitzar el Pla integral de residus de la Comunitat Valenciana; vosté ha parlat de molts plans i ha anunciat lleis per al llarg de tota la legislatura; vosté ha parlat d'una conselleria ambiciosa, perquè el govern del Partit Popular és un govern ambiciós i el programa amb què mos presentàrem a les últimes eleccions era ambiciós. Per tant, el que hui vosté ha fet ací no és més que tornar a contractar amb tota la societat valenciana allò que el dia 27 férem amb tots els ciutadans en les últimes eleccions.

Mire, ha parlat del medi natural; ha parlat de 975. 000 hectàrees de superfície protegida que va a dur-nos a, pràcticament, més del 40% del territori. Estem parlant de xifres importantíssimes a una comunitat que és molt gran, molt gran en tots els aspectes. Per tant, la política de protecció del medi ambient també ha de ser molt gran i ha de ser molt ambiciosa.

I vosté ha parlat també d'urbanisme i ordenació del territori. El 95% del territori, al llarg d'esta legislatura, estarà ordenat per plans generals d'ordenació urbana. Vosté ha parlat de l'estratègia territorial de la Comunitat Valenciana, que en l'any 2008 la presentarà ací per a debatre i per a parlar. Doncs mire, este és el nostre model; este és el nostre model; el del diàleg, el del l'acord. El que jo he escoltat ací, eixe és el model urbanístic que volem els del Partit Popular. Hi ha altres models urbanístics que la gent ha dit que no els vol; hi ha altres models urbanístics que tenen noms i cognoms i tots els coneixem. Al Partit Popular, mos correspon i mos toca fer una gran política del territori; fer una gran política per a la nostra societat; fer una gran política perquè esta terra continue creixent des del punt de vista sostenible, des del punt de vista econòmic, però sempre amb un clar objectiu: sabent que la Comunitat Valenciana és un lloc de referència.

Tenim un contracte social amb tots els ciutadans d'esta terra, un contracte molt important que el president Camps i el seu govern hui, ahir, demà i la pròxima setmana exposaran ací.

I jo li dic, senyor conseller, que diguen el que vulguen. Mosatros, aigua; mosatros, progrés; mosatros, qualitat de vida i, mosatros, protecció del medi ambient. Enhorabona.

(Aplaudiments)

La senyora presidenta:

Té la paraula el senyor conseller.

El senyor conseller de Medi Ambient, Aigua, Urbanisme i Habitatge:

Moltes gràcies, presidenta.

Senyores i senyors diputats, senyor Signes, senyor Torró, senyor Serra.

Jo lamente que en el to que he volgut emprar en la meua primera intervenció, que jo crec, i almenys aixina ho considerava, que era un to de posar-me a disposició de tothom, de tots els grups polítics amb la finalitat d'aplegar en alguns aspectes fonamentals a un pacte que considerem fonamental, eixe pacte, que deia, del territori, que pot tocar alguns aspectes legislatius, per descomptat. Però eixe pacte, creem que és fonamental. Jo crec que, de cap manera, la planificació territorial, el que tots i estes Corts pensen del territori valencià, no pot estar contínuament en un procés de desqualificació que, sense cap dubte, no beneficia ningú.

Per tant, continue dient: estem dispostos a treballar amb una estratègia, amb una avaluació d'eixa estratègia territorial valenciana. I estem dispostos a treballar conjuntament per a aplegar a eixe pacte sobre el territori.

Els deia també una altra qüestió sobre el tema de l'aigua. Pactar, consensuar. han de voler, per descomptat, totes les parts. No és qüestió que sols uns vulguen pactar si l'altre no vol deixar de fer algunes coses per a poder aplegar a eixe tipus d'acord.

Bé, mosatros volem consensuar polítiques d'aigua, però el que no podem és desprotegir els valencians i dir que per a fer eixes polítiques consensuades hem d'abandonar totalment les polítiques que ja havíem consensuat vostés i mosatros fa alguns anys en estes Corts i era un Pla hidrològic nacional i era un transvasament de l'Ebre i era un Xúquer-Vinalopó. Són coses que estaven consensuades d'una forma determinada i que s'han romput totalment. No obstant això, estem dient: «Bé, sabem que hui és difícil poder aplegar a un acord global de tot. » Però si hi ha acords parcials que són fonamentals per a la continuïtat d'eixa política hidràulica i per a no perdre les inversions! També estem dispostos a això, però parlem dels desacords per a intentar aplegar també a acords importants.

Vostés deien que no hi ha res de res, que astò és un desastre, que la construcció massiva, que no s'ha protegit res i que, en definitiva, este govern no ha fet res. Jo, quan el sent parlar, dic: «No sé si està referint-se a esta comunitat; no sé si pensa que tots els ciutadans valencians no saben el que estem fent, no mos coneixen i no coneixen esta comunitat. » Si fóra aixina, no entendria ningú que fa tres mesos s'haguera tret la majoria absoluta que s'ha tret i vostés hagen tret el resultat que han tret. No pot ser aixina. Algú està en un error. I jo demanaria que passem un poquet d'eixe pedestal i anem a fer una política realista i anem a fer coses.

Mire, sols vull ensenyar-li dos o tres plànols que crec que diuen molt. Este és el plànol dels espais protegits a la Comunitat Valenciana: pràcticament el 30%. I estem dient: «Volem en esta legislatura, en quatre anys, aplegar al 40%, a tindre 975. 000 hectàrees protegides. » Li puc dir que no hi ha cap altra comunitat que tinga tant espai protegit com té esta Comunitat Valenciana. Aquí està.

Vostés també ens deien: «No s'invertix res en sostenibilitat, en prevenció d'incendis i en el tema forestal. » Mire, un quadro que reflectix quina és la realitat. Des de l'any 1991 a l'any 2006, en blau està com va pujant la inversió; en roig, està com van baixant i com s'ha mantingut el tema dels incendis. Des de 1991, i sobretot des de 1995, hi ha una aposta decidida en allò que és augmentar la inversió en la prevenció i la gestió d'eixe medi forestal. I hi ha un resultat, sense cap dubte important, d'eixos incendis que se produïxen. Per tant, no és de veres el que diuen. Astò és de veres, esta és la realitat.

Vostés també diuen i se basen en Brussel·les, que este és un terreny i un territori en què s'han fet diableries i aquí s'ha construït una barbaritat i tot cal parar-ho i cal fer moratòries i no cal fer res més. Bé, jo ensenye dos plànols del mateix origen. És el Corine 2000, que en definitiva són plànols de la comunitat econòmica europea i que vénen a dir, realment, quina és la solució artificial construïda en infraestructures, en edificació en uns llocs. Este és el de la Comunitat Valenciana i este és el de la tan nomenada Brussel·les. Bé, doncs, pareix que hi ha una diferència important d'allò que és la construcció en unes zones i allò que és la construcció i la zona artificial en altres zones. No dic jo que hagen de ser igual que Brussel·les, ni molt menys, o que Bèlgica; hem de ser, en definitiva, una comunitat sostenible i una comunitat on se facen les coses el millor possible.

I en eixa línia és la intervenció. No els ensenye els plànols de recursos hidràulics o els temes de depuració en què hem estat treballant durant tots estos anys i que, sense cap dubte de cap classe, representen una política, una serietat, una forma d'actuar, una forma d'intervindre en allò que és el medi ambient, els abocaments de les aigües, la depuració i la reutilització d'eixes aigües que no s'ha fet en cap altre lloc.

Vosté parlava de la credibilitat de les paraules i que el Govern d'Espanya sí era un govern que complia les coses i tal. Bé, doncs realment, vostés són el partit que representa aquí el Govern d'Espanya i en els resultats no està clar qui té més credibilitat o qui té menys credibilitat. Jo, és que no vull dir eixes coses. He vingut a proposar una política rigorosa i seriosa d'una conselleria de la qual jo me sent orgullós de dirigir i crec que volem tindre tota la il·lusió i tota la capacitat per a poder desenrotllar una faena, com se deia, en medi ambient, en temes d'aigua, en el tema de territori i urbanisme, en tots els temes relacionats amb el canvi climàtic, en el tema de la vivenda.

Bé, ja hem fet, crec, una enumeració prou detallada d'actuacions de programes. Vosté diu: «No me crec res». Clar, davant eixe plantejament és difícil poder continuar.

Vosté ho vorà. Igual que hem complit de forma rigorosa, crec, el govern anterior les coses que dúiem en marxa, igual que vam fer un pla d'infraestructures estratègiques i té una voluntat i té una execució important, igual farem esta planificació que els dic aquí de ret de boscos metropolitans, d'infraestructures verdes totalment interconnectades, d'actuacions en ordenació del territori i de plans d'acció territorials, en actuacions en allò que és vivenda i les polítiques de vivenda que els deia. Per tant, jo continue proposant eixa actuació, eixe pacte i espere poder aconseguir de tots els partits la voluntat d'anar en eixe procés. Si no és aixina, mosatros continuarem amb la política que hem vingut desenvolupant i que he proposat fa un minut actualment.

Gràcies.

La senyora presidenta:

Moltes gràcies, senyor conseller.

Té la paraula per a la rèplica l'il·lustre diputat Francesc Signes.

El senyor Signes Núñez:

Senyor conseller, quan anava a contestar-li sobre la proposta de pacte que vosté ens feia al Grup Socialista, se m'ha acabat el temps i, per tant, ara no vaig a recuperar eixe tema perquè no és que no haja parlat d'aigua perquè li haja fugit del tema, sinó perquè, evidentment, no tinc temps.

Volia expressar, quan se m'ha tallat. , se m'ha acabat el temps, que la política del Partit Popular en temes d'aigua, evidentment, és una política dictada i dirigida pel president nacional del seu partit, senyor Rajoy, que el que pretén és única i exclusivament que l'aigua no aplegue a la Comunitat Valenciana abans de les eleccions generals de març per guanyar un grapat de vots. És a dir, eixa és l'estratègia de Rajoy en la Comunitat Valenciana.

Després de la Comunitat Valenciana, les coses canviaran, però en este moment, l'estratègia de vostés de boicot a la dessaladora de Torrevieja, que, per cert, hauran de dir-me,

El País

Mire, senyor conseller, en vostés, en temes d'auia, creu ja molt poca gent, no hi creu Europa, no hi creuen els valencians, no hi creuen els regants i ni tan sols hi creuen ja els alcaldes del seu partit.

Però, seguixc,

(aplaudiments)

el senyor Camps és més papista que el papa, el senyor Camps és més papista que el senyor Valcárcel, president de Múrcia, que no posa cap pega a la dessaladora de San Pedro del Pinatar. Tal vegada siga perquè el senyor Valcárcel no vullga substituir Zaplana en Madrid i no necessite, per tant, fer mèrits, com està fent el senyor Camps, acatant les directrius de Rajoy d'intentar evitar i torpedinar l'arribada de l'aigua a la Comunitat Valenciana almenys fins a després del mes de març.

Vostés no complixen les seues obligacions en aigua, no complixen modernitzacions en regadius, no és cert que vostés estiguen al cap en depuració d'aigües ni en reutilització d'aigües. No és cert, senyor conseller. Mentires com les seues paraules, senyor conseller, davant d'esta cambra, en 2003, quan va afirmar que estava ja executant les obres del posttransvasament Xúquer-Vinalopó, no és cert. No és cert, senyor conseller, i pot passar que a finals del pròxim any 2008 quan l'aigua del transvasament aplegue a la bassa de San Diego, vostés, per no haver executat eixes obres, l'aigua de la bassa de San Diego no puga anar a peu de camp per a poder regar i poder donar satisfacció als agricultors del Vinalopó i d'Alacant, que tan necessitats estan d'eixa aigua del transvasament Xúquer-Vinalopó.

I vosté, senyor conseller, i el seu partit, no ho fan perquè no volen que abans del mes de març l'aigua aplegue a la província d'Alacant. Vostés anteposen els interessos partidistes i els interessos electorals del seu president nacional, que, de totes formes, no ha de guanyar les eleccions, als interessos de tots els valencians i valencianes.

Mentires i ús electoral, senyor conseller, en això es resumix la seua «política del agua». Mire, cap victòria electoral es legitima per a trair d'eixa manera els interessos d'un poble. Per això, espere, pel bé de tots els valencians, que al PP li passe la borratxera de poder que té des de fa algun temps i entenga d'una vegada que oposar-se al nou traçat Xúquer-Vinalopó és actuar en contra de l'interés general dels ciutadans. No són paraules meues, senyor conseller, són paraules d'un membre portaveu, membre de la junta directiva de la Unió Sindical d'Usuaris del Xúquer; són paraules del president de la Comunitat de Regants de Sueca; però, sobretot, són paraules d'un militant històric del seu partit, el senyor Fortea, que ja ni els militants històrics del seu partit compartixen la seua política de l'aigua, i, això, tenen de fer-s'ho vore, senyor conseller, això, tenen de fer-s'ho vore, senyors del Partit Popular, tenen de fer-s'ho vore: ni els valencians ni els regants ni els alcaldes del seu partit ni els militants històrics del seu partit creuen ja en eixa política de l'aigua que els dicta el senyor Rajoy des de Madrid amb finalitats electorals.

Senyors del Partit Popular, l'única realitat és que a hores d'ara, quan és impossible i inviable el transvasament de l'Ebre, hui encara estaria en fase d'avantprojecte, el Govern d'Espanya ja ha posat a l'abast de la nostra comunitat

335 hectòmetres cúbics d'aigua, la totalitat que l'hipotètic transvasament portaria a la nostra comunitat com a molt prompte en 2015 i amb la previsió que esta xifra augmente a 600 hectòmetres cúbics en els pròxims quatre anys, amb una inversió de 3. 000 milions d'euros que en cap cas, senyor conseller, hagueren arribat a la Comunitat Valenciana.

Senyors del Partit Popular, solament els demane que deixen de seguir les instruccions del senyor Rajoy i deixen de boicotejar les actuacions que ens estan permetent posar solució a les necessitats d'aigua dels veïns i regants d'Alacant. Anteposen les necessitats dels valencians als interessos electorals del president nacional del seu partit. No facen de les necessitats dels valencians moneda de canvi d'un èxit electoral de Rajoy, que, de totes formes, no va a produir-se.

Moltes gràcies.

(Aplaudiments)

La senyora presidenta:

Té la paraula, per a la rèplica, l'honorable conseller.

El senyor conseller de Medi Ambient, Aigua, Urbanisme i Habitatge:

Gràcies, senyora presidenta.

Senyor Signes, cal tindre valor per a pujar a la trona i dir les coses que vosté acaba de dir. Molt valor.

És increïble que la política que han dut vostés, dirigits pel seu secretari general, de l'auia en esta comunitat tinga el valor de vindre aquí a dir açò, quan teníem un pla hidrològic nacional que tenia el transvasament de l'Ebre aprovat, i l'obra estava fent-se, i vostés se l'han carregat i vostés, com a partit socialista valencià, en compte de defendre els interessos dels valencians, se'n van anar al delta de l'Ebre a brindar. És vergonyós el que van fer.

(Aplaudiments)

Vostés, alguns alcaldes estan aquí, el dia 10 de juliol -crec que va ser- del 2005 estaven visitant les obres del transvasament de la conducció Xúquer-Vinalopó. Vostés van dinar i van celebrar eixes obres que estaven fent-se, vostés se van fer tot tipus de fotografies i de promeses dient, «no se preocupe ningú, que en el 2007 això està acabat». Deu dies després, vostés, el seu secretari general, se reunia amb els regants del Vinalopó i amb els regants del Xúquer per a dir: «Eixe Xúquer-Vinalopó s'ha acabat, anem a fer-ne un altre. » ¿Com se pot entendre açò? ¿Com se pot entendre que alcaldes del Vinalopó. ? Clar, no en queda quasi ningun, d'eixos, ningun.

(Aplaudiments)

¿Com se pot entendre que alcaldes del Vinalopó vinguen aquí, a vore unes obres amb vostés, i vostés, deu dies després, els obliguen a dir tot el contrari? ¡Això és el que han fet, home! ¡Això és el que han fet! Vosté sí que han fet un seguidisme total de la política de Zapatero i de la política d'Esquerra Republicana, total, ¡i vergonyosa! , ¡i en contra

(aplaudiments)

dels interessos dels valencians!

I fent això, té el valor, per no dir una altra cosa, de dir aquí que som mosatros els que estem fent eixe tipus de política, quan han traslladat des d'este govern a tota Espanya i al govern que llavors governava, unes necessitats, una forma de fer les coses, una política hidràulica que beneficiava els valencians, i vostés se l'han carregat i han brindat en companyia d'ells. Me donaria vergonya vindre aquí a dir això que està dient.

(Aplaudiments)

I ara diuen que han posat 330 milions de metres cúbics nous per a regar, per a beure o per a no sé què en estos tres o quatre anys. Nous, jo crec que ningun,

Han acabat alguna depuradora que ja estava. No, no, no, és aixina, ¡si és que és vergonyós astò!

I quan vullga fem els números un a un: ¡ni un! , ¡ni un! No 330, no: zero.

Han acabat l'ampliació de la dessaladora que estava fent-se en Aiguamarga, en Alacant, una ampliació que ja estava fent-se. L'altra encara no està. ¿Instal·lacions noves? Ningunes. Vénen, posen una comporta que val 200. 000 euros i vénen i la inauguren, i quan van a col·locar la primera pedra, posen la primera pedra. Si no han fet absolutament res, és un desastre,

si estan intentant, veent, si d'alguna manera avancen el programa Auia, eixes coses que estan fent sense terrenys, sense impacte ambiental, sense ningun tipus de legalitat, per a vore si poden gastar-se els diners d'Europa, que saben que no van a gastar-se'ls i que sap que el senyor Solbes li ha cridat l'atenció a la seua ministra i amiga Cristina Narbona. És una vergonya.

Jo lamente tremendament que. I creïa que s'ho havia ensenyat. O siga, han tingut una lliçó tremenda, 27 de maig, lliçó tremenda. Mire el que va passar en el Vinalopó i miren el que va passar en la Ribera, i després d'això, ¿continuen dient el mateix? Cal tindre molt valor o és que volen estar ahí tota la vida. Seguixca aixina.

(Aplaudiments)

El senyor Pla i Durà:

¿Ja? Gràcies.

La senyora presidenta:

(el diputat Pla i Durà diu: «Gràcies. »)

El senyor Pla i Durà:

Era perquè era per al·lusió, presidenta.

Gràcies.

Com ha fet una al·l­usió el senyor conseller, que no respon a la veritat, és una gran mentira, he de fer esta intervenció. Ell ha fet una referència personal que el secretari general se n'havia anat a brindar una vegada s'havia derogat el transvasament. Això és mentira. Com és mentira, he de dir-li-ho públicament. I com és mentira,

Gràcies.

La senyora presidenta:

El senyor Maluenda Verdú:

Senyor Pla, si vosté va brindar o no va brindar, és una cosa que només vosté pot dir, perquè potser la copa la va buidar. El que sí que està clar és que vosté va celebrar de forma ostensiva que la Comunitat Valenciana se quedara sense el transvasament de l'Ebre.

(Aplaudiments)

I això és una traïció, una traïció als interessos i als drets de totes les valencianes i tots els valencians.

La senyora presidenta:

El senyor Torró Gil:

Bé, sincerament, si no estiguera ací, els assegure que no m'ho creuria, el que està passant, ¿eh? , de de veres,

, de veres, de veres. ¡No, no! Pot ser a vostés, que són diputats fa molt de temps els faça una miqueta de gràcia açò, ¿eh? Jo, sincerament, com a ciutadà que acabe d'arribar a açò, no li'n veig molta la gràcia.

No li veig molta la gràcia, perquè ací estem substituint el debat d'idees, el debat polític per una altra cosa que no sé exactament el que és, no sé exactament el que és.

Ací parlen de pactes, ¿no? Per a arribar a pactes sobre el territori o sobre l'aigua, el primer que s'hauria de fer és definir quins són els criteris que es volen aplicar. A partir de la definició dels criteris, aleshores és quan es pot discutir i es pot vore a quin tipus de pacte s'arriba. Però ací, evidentment, els criteris són molt diferents, i és evident que una part no té ninguna -ninguna- intenció de posar damunt la taula la discussió sobre els criteris i, per tant, en eixe sentit, difícilment sobre això es poden arribar a acord.

Jo, si a nosaltres ha tingut a bé també d'incloure'ns en el tema este de l'acord, si l'acord eixe sobre l'aigua inclou entre altres coses la seua proposta que la presa de l'Assut de la Marquesa es trasllade més amunt d'Antella, ja li diem d'entrada que absolutament no. No pensem col·laborar ni per activa ni per passiva a dessecar el riu Xúquer i que li passe el mateix que ja li va passar al riu Segura, per culpa d'eixa política tan fantàstica que vostés defenen de transvasament, que no aprofita absolutament per a res, sinó per a augmentar indiscriminadament el consum d'aigua i no resoldre els problemes.

Per tant, jo els demane que facen menys demagògia, que facen menys demagògia i que, tots volem aigua, aigua per a tots, aigua per a tots i aigua per a sempre. I això es fa des de polítiques que estan a les antípodes de les que vostés defensen. I tinguen clar això perquè ací ens passarà com en Califòrnia. En Califòrnia, després d'estar 25 anys fent polítiques com les que estan defensant vostés, han hagut de tirar arrere, i no sols és que ja no les fan, sinó que han hagut de desarmar i trencar, desfer infraestructures que tenien ja fetes. I això és incontestable. Això és incontestable.

Política d'espais naturals. Mos ensenyen mapes, mapes amb taquetes. Pareix que la Conselleria de Medi Ambient s'haja transformat en el servei cartogràfic valencià, perquè ací el que més lluïx és ensenyar un mapa tot ple de taquetes verdes i dir: «Quant que hem protegit! » Li ho he dit abans i li ho repetisc: no es tracta de posar taques damunt d'un territori només, es tracta de gestionar eixos espais protegits. Com es gestionen -li ho he preguntat abans-, quants euros per hectàrea han invertit en parcs naturals i zones LIC? Quants euros per hectàrea? Quant personal per hectàrea hi ha? Quines condicions laborals té eixe personal? Conteste'ns a això i sabrem quin és el model de gestió d'espais naturals que té el Partit Popular. Jo li'l diré: s'aproxima a zero, eh? , s'aproxima a zero. Jo no sé. , per allò del mapa, espere que el mapa que mos haja ensenyat siga el mapa de Bèlgica, perquè, clar, si és el mapa de Brussel·les, com vosté ha dit ací. espere que siga un error, perquè, vaja, ja seria un poc. no sé com dir-li-ho.

Escalona. Han dit que van a aprovar el parc d'Escalona. Però si el parc d'Escalona es convertirà -en el que he dit abans- en una espècie de jardí privat d'urbanitzacions! Van a rodejar-lo completament d'urbanitzacions. Li ofegaran els espais

(inintel·ligible)

. d'impactes, com estan fent repetidament en molts espais naturals. Això és protegir el territori? Doncs jo, eixa protecció del territori, no l'entenc d'eixa forma, i crec que, sincerament, això no és protegir el territori.

Ha parlat de residus, i diu que van a tornar a revisar el pla de residus. Jo, des de fora, he perdut el compte de quants plans de residus, quants plans integrals de residus han fet. I seguixen tenint els mateixos problemes. No tenen coherència. En uns llocs es fa un cosa, en altres unes altres. I el que és més greu és que no s'apliquen els criteris. , que és el més important, els criteris, els criteris. El criteri de gestió de residus, des d'un punt de vista sostenible, comença. les famoses tres erres, primer que res, reutilització. No. Primer, reducció. Això no apareix per a res en ningun pla de residus. En quin moment s'ha proposat la conselleria reduir el volum de residus sòlids urbans que es produïxen en este país? Mai, mai en absolut. En segon, reutilització. Quan s'ha plantejat la reutilització? Mai. Només parla de reciclatge. El reciclatge té molts costos, molts costos, energètics, econòmics i ambientals, a pesar de ser millor, evidentment, que el que féiem fins ara.

I, per últim, el canvi climàtic -amb això acabe. Nosaltres a primers d'estiu li vam fer una proposta, que estarà escrita per ahí, perquè es va presentar a la Mesa de Les Corts, perquè es creara una comissió. No és una proposta d'ara, és una proposta que ve penjada ja de l'anterior legislatura. M'alegre molt que l'accepten, però tenen molts deures a fer en eixe tema.

La senyora presidenta:

El senyor Torró Gil:

I, sobretot, l'estratègia, una estratègia clara contra la desertificació, contra la desertificació, que en ningun moment ha sigut exposada ací amb claredat pel conseller.

Moltes gràcies.

(Aplaudiments)

La senyora presidenta:

Moltes gràcies.

Té la paraula el senyor conseller.

El senyor conseller de Medi Ambient, Aigua, Urbanisme i Habitatge:

Gràcies, presidenta.

Senyor Torró, fent alguna referència a alguna pregunta concreta sobre la falta d'inversió en espais protegits. Según Europarc, fundación del BBVA, «la inversión media por hectárea para los parques naturales nacionales es de 53,4 euros por hectárea, frente a los 100 euros por hectárea que se está invirtiendo en los parques naturales de la Comunidad Valenciana». No som mosatros, és Europarc. Pareix que no està mal.

Però, a més, abans li ensenyava un

, que era molt clar, què es fea abans, què està fent-se ara i com han baixat en alguns aspectes els perills que hi havia sobre eixos incendis forestals que s'estaven produint. Per tant, coherència total, coherència en el territori, coherència en la política de l'auia i coherència en la defensa dels interessos dels valencians.

Crec que cal ser molt respectuosos en moltes qüestions que s'han dut a terme i que anem a continuar amb eixe tipus de polítiques d'ordenació del territori.

Jo els deia, i els torne a repetir, estem dispostos a treballar conjuntament, i anem a treballar sobre propostes concretes, no era hui el moment de dur-les. Però no tinc ningun inconvenient de demà mateix estar treballant amb vostés sobre com preparar eixes propostes i fer eixes coses.

Estan pensant sempre que la comunitat i els valencians són els que estan per damunt de tots i no els interessos partidistes. Si anàrem a credibilitat, que enganyem o no enganyem, jo crec que sols faria falta mirar què passa aquí en este hemicicle. En este hemicicle hi ha un número d'uns partits i un número d'uns altres partits. Per què no reflexionem un poquet i diem: «no estarem equivocats»? No serà qüestió de rectificar un poquet eixa forma d'anar en contra de tot? , en contra dels transvasaments, en contra de l'Ave, en contra del territori, en contra del golf. Anem a reflexionar, anem a vore si som capaços de fer una política comuna que mos interesse a tots.

I fent referència al que dia el senyor Pla, és cert que jo no recorde al senyor Pla brindant, és cert. Possiblement a mi la imatge de la ministra Narbona brindant, que eixa sí està clara, eixa està ahí, està clara. I també recorde al senyor Pla parlant amb el senyor Maragall en el delta de l'Ebre, no sé si brindant o no brindant, però fent política seguidista del que s'estava marcant en alguns partits de Catalunya, conforme després han continuat fent.

(Aplaudiments)

Per tant, siguem seriosos amb les polítiques, dispostos a pactar, dispostos. però que valga per a alguna cosa. No fa massa pactàvem aquí que 390 hectòmetres cúbics eren les necessitats de la comunitat, perquè després es diga que no fa falta res i que està tot cobert, conforme s'acaba de dir.

La senyora presidenta:

(Aplaudiments)

Compareixença de la consellera d'Agricultura, Pesca i Alimentació, senyora Maritina Hernández Miñana, per a informar sobre les línies generals de la política que durà a terme la conselleria en la present legislatura, sol·licitada a petició pròpia (RE número 883) i del Grup Parlamentari Socialista (RE número 1. 758)

La senyora presidenta:

Continuem amb la compareixença de la consellera d'Agricultura, Pesca i Alimentació per a informar sobre les línies generals de la política que durà a terme la conselleria en la present legislatura, sol·licitada a petició pròpia i pel Grup Parlamentari Socialista.

La senyora consellera d'Agricultura, Pesca i Alimentació:

Senyora presidenta.

Senyors i senyores diputades.

En la meua primera compareixença davant esta cambra vull expressar, en primer lloc, el meu agraïment al president Camps per la confiança que ha depositat en la meua persona per a dirigir la Conselleria d'Agricultura, Pesca i Alimentació del seu govern, la qual cosa és un gran honor i una responsabilitat per a mi.

(Aplaudiments)

Tinguen la seguretat, senyories, que dedicaré tot el meu esforç, junt a l'equip que m'acompanya, per a tractar de millorar la qualitat de vida i el benestar dels nostres llauradors, pescadors i ramaders, la qualitat i promoció dels nostres productes i el progrés, competitivitat i rendibilitat de les nostres empreses agroalimentàries.

Vullc des d'este mateix moment posar-me personalment a disposició de totes vostres senyories per a totes les iniciatives que tinguen a bé proposar-me per millorar l'activitat agrària, perquè tot allò que beneficie la nostra terra serà escoltat i atés.

Senyories, el sector agrari és un sector estratègic en la nostra comunitat, amb una gran rellevància sociocultural i econòmica i que desplega els seus efectes per tot el nostre territori que ens conforme i ens identifica. Un sector que és l'eix de la vida social i econòmica i factor fonamental per al manteniment de la renda i ocupació en moltes de les nostres comarques, i essencial també per a l'equilibri i cohesió territorial de la nostra comunitat, de nord a sud i d'est a oest, a més d'una activitat arrelada a la nostra història, cultura, costums, definitòria de la nostra identitat i de la nostra personalitat valenciana, com assenyala el nostre Estatut d'autonomia.

Voldria, abans d'exposar les iniciatives, accions i projectes que durem a terme en esta legislatura, reflexionar junt amb les vostres senyories sobre alguna cosa que considere necessària en estos moments en què la concepció del nostre territori i les activitats que sobre ell es produïxen cal contemplar-les des d'una òptica global.

El nostre territori és el que tenim, el que ens sustenta, l'espai sobre el qual actuem i treballem. Hem de considerar-lo globalment i actuar sobre ell amb molta sensibilitat i atenció, amb molt d'afecte, perquè és el nostre principal patrimoni, la cosa que tots vertaderament estimem.

La implicació d'estes activitats amb el medi ambient amb un creixement sostenible, amb el paisatge, el desenrotllament rural, amb els espais habitables, amb tot allò sobre el que discorre el nostre cicle vital com a persones i com a ciutadans és del tot innegable.

Contemplar els nostres arrossars des de la Ribera Baixa, des de la muntanyeta dels Sants o des de l'A-7 és una cosa que ens identifica a nosaltres mateixos i retenen en la seua memòria els milions de turistes que mos visiten. Els tarongers de la Plana, les oliveres de l'Alt Palància, les vinyes de Requena i Utiel, el raïm del Vinalopó Mitjà, els camps de l'horta de la Vega Baixa o el palmerar d'Elx, per citar només alguns exemple. En el creixement de la nostra terra i en la nostra forma d'encarar-ho, agricultura i medi ambient van estretament units.

Observar les nostres muntanyes, els nostres camps, les nostres marjals, arrossars, fruiters, els nostres ports pesquers està també observar el nostre patrimoni que ens reconeix, i en el qual tots ens reconeixen. El paisatge té, senyories, un valor cultural i emocional incalculable.

Em propose, senyores i senyors diputats, analitzar i sospesar des del meu departament, i en col·laboració amb el departament de medi ambient, l'impacte paisatgístic de les nostres explotacions agràries, perquè hem de saber conjugar agricultura, medi ambient i creixement, perquè la nostra terra sempre serà millorable i perquè tenim un compromís amb les generacions futures. Vivim en la terra, sobre la terra i de la terra, i tot allò que es relaciona amb ella ens interessa especialment.

Si volem una vertadera cohesió territorial de la nostra comunitat, un creixement equilibrat, evitar els factors de risc, com és el despoblament de pobles d'interior, les conseqüències d'envelliment poblacional, si volem l'afluència d'activitats i sinèrgies en les nostres comarques agrícoles, que permeten una consolidació del benestar social, la vertebració i el progrés solidari de la nostra terra hem, senyories, de caminar tots junts.

El desenrotllament rural de les nostres comarques emmarcat en eixa concepció global del territori ha de tindre un suport legal al més alt nivell en el nostre àmbit autonòmic. Per això em propose, senyories, promoure en esta legislatura la llei de desenrotllament rural en el territori de la Comunitat Valenciana.

Senyores i senyors diputats, les polítiques del govern valencià que dirigix el president Camps són essencialment transversals. La política econòmica i la social van intensament lligades, de manera que a major creixement econòmic, major benestar social, majors oportunitats per a tots.

L'agricultura, la ramaderia, la pesca i alimentació participen igualment d'eixe lligam entre l'àmbit econòmic i el social i han de participar plenament del nostre progrés i del nostre benestar, de la nostra qualitat de vida.

La política amb majúscules és sobretot política social, i la matèria que hui tractem en esta cambra per descomptat que també ho és. I esta voluntat política de transversalitat del meu departament no és sols una conseqüència del caràcter o denominador comú de la nostra acció de govern, sinó que és necessària, i crec fermament en ella, en eixe caminar junts a què feia referència anteriorment, i que desitge que tots compartim i, per descomptat, parlem i consensuem.

Propose, senyories, estretir també la col·laboració i la cooperació en altres departaments del govern valencià en temes com sanitat, turisme, ocupació, medi ambient, vivenda rural, educació, indústria i en el món de l'empresa. En definitiva, amb tot allò que afecte els hòmens i les dones del nostre sector agroalimentari.

Perquè tot això, senyories, tinc la il·lusió, el desig i la confiança que en esta legislatura aconseguirem tots junts, tots els sectors implicats, un acord que conjugue tots estos aspectes que he anat mencionant, des del punt de vista de territori, d'allò social i, òbviament, d'allò econòmic, per les persones que treballen en el camp i a la mar.

Convindran amb mi que és del tot convenient esta reflexió global i des de tots els punts de vista possibles. Per eixe motiu em propose propiciar un marc de diàleg i encontre en un congrés autonòmic que done llum a totes estes qüestions i que propicie un document final a manera de declaració que siga la base d'un compromís polític i social de gran abast. Este compromís informarà l'acció de govern sobre les activitats que incidixen, i que tenen influència i interactuen especialment en les activitats agràries. En definitiva, un gran acord sobre el futur i l'horitzó de l'agricultura, la pesca i la ramaderia, en el marc global del desenrotllament econòmic de la nostra comunitat.

Senyories, tenim molt clar en el nostre govern que el capital humà, les persones, no són sols l'eix de les nostres polítiques, sinó que són les verdaderes protagonistes d'elles. El capital humà és el motor central de l'activitat productiva. L'agricultura, la ramaderia o la pesca no tenen garantit per si mateix el seu futur, necessiten les persones que les amen i que les treballen, necessiten hòmens i dones jóvens que garantisquen la seua perdurabilitat i el seu futur, que és el futur de tots mosatros.

Els jóvens són indispensables per a conquistar eixe futur, i a ells pense dirigir-me de forma molt especial, a través de la creació d'una taula de jóvens agricultors, on puguem entre tots debatre i aportar noves propostes que aconseguisquen que l'activitat agrària siga per a ells atractiva, moderna, accessible, que genere rendes del treball comparables als altres sectors d'activitat. I per això hem d'actuar treballant, com dia abans, tots de la mà si volem que els nostres pobles tinguen futur i sentir les veus dels xiquets pels nostres carrers; si volem vore llum darrere de les finestres i persianes pujades; si volem, en suma, vida i futur, hem de posar en valor el nostre camp i sobretot els nostres llauradors.

Posarem en marxa línies d'actuació específiques per aconseguir el relleu generacional, per afavorir i impulsar la incorporació definitiva de la dona a l'activitat productiva, per a evitar o minimitzar els riscos i debilitat de les nostres zones rurals quant a pèrdua de població es referix, i un pla de sensibilitat per a millorar la imatge i la consideració professional i social de l'activitat agrària, perquè es reconega que este sector viu del seu esforç i el necessitem, perquè és el que ens proveïx a la resta de la societat d'aliments de primera qualitat.

Volem establir mesures que propicien la diversificació d'activitats en les nostres comarques d'interior i en les zones amb menys recursos, i que faciliten que les dones i els jóvens s'incorporen al món laboral, bé siga en activitats agrícoles, bé en altres activitats que es desenrotllen en el medi rural.

La incorporació de la dona al món laboral, que ha sigut massiva en estos últims anys en altres sectors d'activitat, ha de dur-se a terme sempre dins d'un context de conciliació entre la vida familiar i laboral, que és encara més sensible i necessitada d'especial protecció en l'àmbit rural.

Hem de disminuir fins a la seua eliminació els desavantatges que indubtablement encara existixen entre l'àmbit rural i l'àmbit urbà. Per açò necessita d'un important esforç i d'una aposta ferma per la cohesió territorial i el desenrotllament rural. Per això la incorporació dels jóvens i de la dona a l'activitat agrària i a l'activitat laboral en general és fonamental i serà, per descomptat, una prioritat per a mosatros.

La Comunitat Valenciana és una terra d'acollida. En els últims huit anys ha creixcut la nostra població prop d'un milió de persones. Es tracta de persones que busquen en la nostra terra iniciar un nou projecte de vida. Vénen a viure i a treballar amb mosatros per aconseguir un futur per a ells i les seues famílies.

Senyories, és una realitat social que esta nova població està trobant en l'agricultura una de les seues primeres oportunitats de treball i d'integració. Volem que això se faça amb dignitat, amb formació, amb capacitació professional i perquè realment troben en el medi rural eixa oportunitat de treball real.

Senyories, l'activitat agrària és una activitat productiva, una activitat econòmica que fa una aportació al conjunt de l'economia autonòmica i nacional realment significativa. Em referiré a això a continuació.

La propensió exportadora de la nostra agricultura és molt més gran que en altres comunitats autònomes. Així, si a Espanya s'exporta al voltant del 35% de totes les fruites i hortalisses que es produïxen, a la Comunitat Valenciana esta xifra s'eleva al 62,25%. Les exportacions de productes agroalimentaris van aconseguir el passat any 2006 un valor de 3. 743 milions d'euros, amb una producció de 4,5 milions de tones, i açò representa un 20% del total de les exportacions de la nostra comunitat.

Les fruites, el principal producte agrícola exportat, amb un valor de 2. 200 milions, suposa el 59% del total de les exportacions de productes agroalimentaris i té un pes del 12% sobre el total de les exportacions de la nostra comunitat.

Respecte al conjunt de l'exportació espanyola, les exportacions de fruites valencianes van constituir en este mateix exercici 2006 més del 48% del total, representant el capítol dels cítrics més d'un 75%.

Som la primera comunitat autònoma exportadora de flors i plantes, en un 34% del nacional. La tercera en hortalisses, en 660 milions d'euros. Exportem per valor de 136 milions d'euros productes pesquers. Xifres realment importants si es té en compte que el capital del sector és netament valencià, la qual cosa col·loca al sector en una situació de privilegi en el rànquing dels enviaments a l'exterior.

Amb clara orientació a l'exterior, l'agricultura valenciana ha contribuït i continua contribuint significativament al superàvit de la balança agroalimentària espanyola, que seria deficitària sense l'aportació de la Comunitat Valenciana. I per descomptat, contribuïx que la taxa de cobertura de les exportacions valencianes siga la més alta de tota Espanya, i en l'agroalimentària concretament del 172%.

Tot això, senyories, també cal dir-ho, amb escàs suport econòmic de la política agrària comuna i sent objecte moltes vegades d'un tracte marginal des de Brussel·les, les polítiques dels quals han estat orientades tradicionalment als sectors subvencionats de l'agricultura continental.

Capítol important és també la contribució a l'ocupació d'este sector en 66. 300 persones en activitat també en l'exercici 2006. Encara que fem referència al sector agroalimentari en el seu conjunt, que inclou l'agricultura, ramaderia, pesca, indústria, comercialització i ocupacions indirectes generades pel sector, suposa el 17% de la població activa en la comunitat i suposa entorn a 415. 000 llocs de treball; en el grup de les indústries de productes agroalimentaris i begudes, l'ocupació en l'exercici passat va créixer a la comunitat un 5%, dos punts per dalt del que va créixer el mateix sector en Espanya.

Bé, la nostra opció de govern té un compromís amb tot el sector agrari de la comunitat. És absolutament imprescindible que l'activitat agrària valenciana continue sent un referent, un motor de la nostra economia, no sols per la importància de les xifres a què m'acabe de referir, sinó per assegurar que siga una activitat productiva rendible i atractiva també per a les inversions, per a l'ocupació i per a les persones. Si aconseguim este objectiu, aconseguirem que l'agricultura i la pesca participen en pla d'igualtat, juntament amb els altres sectors productius, per a conformar la societat del benestar que actualment gaudim en la Comunitat Valenciana; però poder continuar millorant-la, perquè el progrés i el benestar social i l'econòmic no són una foto fixa, sinó que estan en contínua evolució.

Apostem decididament per un nou model del desenrotllament productiu que faça possible que el sector afronte amb fermesa els reptes que comporta el procés d'internalització de l'economia.

Senyories, en l'agricultura es creu o no es creu, i mosatros creem en ella. Prova d'això són les propostes del programa del Partit Popular. Propostes que se sumen a altres mesures de política agrària que apliquem en els següents àmbits: en l'àmbit de la planificació, aplicant els resultats de la investigació i el desenrotllament tecnològic; en l'àmbit de la producció, oferint solucions clares i eficaces; en l'àmbit de la comercialització, amb l'experiència que ja mos dóna el camí recorregut, la nostra meta és guanyar mercats i consumidors dia a dia; en l'àmbit territorial amb l'estratègia valenciana de desenrotllament dels territoris rurals, Ruralter, i en l'àmbit institucional, defensant els interessos del sector agrari valencià a Madrid, a Brussel·les, front a l'Organització Mundial del Comerç, i en tots aquells organismes i fòrums en què la nostra veu i la nostra posició haja de ser escoltada i tinguda en compte. I sempre, com no, de la mà de les nostres associacions de llauradors i les federacions d'empresaris que també reivindiquen davant de les administracions els seus drets.

Permetent-me que els detalle algunes de les actuacions i mesures amb les quals ja estem treballant.

En l'àmbit de la planificació. És òbvia la importància de les polítiques d'investigació, desenrotllament i innovació en qualsevol sector econòmic. En el sector agrari, l'Institut Valencià d'Investigacions Agràries, conegut IVIA, és la peça clau perquè les nostres produccions estiguen presents en el mercat al llarg de tot l'any.

En el context del nou model de desenrotllament productiu pel qual apostem, l'element innovador i bàsic serà la xarxa d'instituts tecnològics agroalimentaris, en què cada centre estarà especialitzat en una producció agrícola o ramadera. El resultat de la investigació d'estos centres s'aplicarà de manera immediata. Una xarxa d'investigació dotada amb la tecnologia més innovadora, on l'aplicació pràctica al camp serà una realitat. Açò és investigació directament per al llaurador, investigació, en definitiva, per al sector.

(Aplaudiments)

La xarxa d'instituts tecnològics agroalimentaris treballarà al seu torn amb aquelles cooperatives i empreses que ja estiguen realizant la seua pròpia experimentació, cofinançant projectes que puguen ser d'esta forma més rendibles i viables.

En definitiva, un instrument per aconseguir varietats noves que ens permeten incrementar els rendiments en un entorn respectuós amb el medi ambient, dissenyar noves iniciatives per a lluitar contra les plagues i malalties de les plantes i aconseguir la diversificació de productes que responga a les noves demandes del consumidor actual.

Acabem en este moment d'aprovar ajudes per valor de 13 milions d'euros, de les quals es beneficiaran 54 empreses i cooperatives valencianes, totes elles per a desenrotllar projectes d'investigació agrària en les seues pròpies instal·lacions experimentals. Els projectes han sigut en cultius com els cítrics, raïm de taula, albercoquer, cirerer, olivera, arròs, raïm de vinificació, entre d'altres. Se tracta d'una actuació pionera en qualsevol altra comunitat autònoma. I crec que ha sigut una excel·lent iniciativa desenrotllada en l'anterior legislatura. Ara és el moment de millorar els canals de transferència de tecnologia des dels instituts als sectors productius, i eixe és el camí que anem a seguir.

La nostra actuació estratègica en investigació, desenrotllament i innovació passa per consolidar els instituts tecnològics que es posaren en marxa al final de la legislatura anterior, com el centre de tecnologia làctia a Pinedo, el de la qualitat avícola en Alqueries o el centre integrat apícola en Ayora. Posar en marxa els instituts que estaven en projecte o en fase d'execució, com el vitivinícola i enològic de Requena, el de raïm de taula a Novelda i l'hortofructícola a Carlet. I crear nous centres tecnològics, com els dedicats a l'olivicultura i fruits secs, als de les flors i plantes ornamentals, per a continuar amb el d'horticultura intensiva, xufa, plantes aromàtiques i producció biològica i, per descomptat, els cultius bioenergètics.

L'avantatge d'esta xarxa de centres tecnològics és que tots ells estaran situats a peu de la comarca on siguen intensius estos cultius. Igualment, planificarem i fomentarem la implantació d'activitats agroindustrials com a element auxiliar i complementari de les nostres grans produccions.

En definitiva, el nostre objectiu en este àmbit és diversificar producte, diversificar activitat i evitar temporabilitat. En l'àmbit de la producció adaptant les necessitats de la nostra agricultura al nou model de desenrotllament productiu que hem posat en marxa en el marc del pla Millorar. Volem garantir i millorar la rendibilitat de les explotacions. Una de les nostres primeres actuacions serà continuar treballant amb els agents del sector per a implantar un model de contractació al camp, amb un preu de referència al que s'adherisquen les parts i que garantisca el llindar de rendibilitat de les produccions.

Per aconseguir este objectiu, un instrument fonamental serà la posada en marxa de l'observatori de preus agroalimentaris de la Comunitat Valenciana, que s'estendrà posteriorment a totes les produccions agrícoles, ramaderes i pesqueres. Serà un procés obert i públic, i estem convençuts que proporcionarà seguretat, expectatives i rendibilitat al nostre sector. L'observatori treballarà amb el sistema d'identificació geogràfica, que ja tenim en marxa, i que s'estendrà progressivament a tot el territori i a diferents produccions, després de completar el cent per cent, i en això estem, en estos moments en l'inventari citrícola.

Este SIG que s'actualitzarà contínuament per mitja de tècniques de teledetecció permetrà planificar amb més exactitud les nostres produccions agràries i oferirà als agents econòmics del sector un coneiximent detallat de les matèries d'estes, a fi de facilitar la presa de decisions. A estos dos instruments de planificació i control observatori i SIG, afegirem un tercer instrument, que elaborarem en tot el sector: el mapa prospectiu de produccions agroalimentàries de la Comunitat Valenciana, perquè les produccions agràries en el nostre territori estiguen ajustades a la demanda i a les tendències de mercat, en què es permetrà planificar correctament cada una de les campanyes.

Sense dubte, hi ha molt treball per davant, però eixe és el nostre major estímul per a intervindre en la mesura que pugam, recolzant el sector per a millorar la seua situació. El que ja hem vingut fent fa temps escoltant-los a tots continuant en el pla Millorar, que ja s'ha ficat en marxa en l'anterior legislatura.

Millorarem l'eficiència de les nostres explotacions, potenciant la producció, fomentant el cultiu i l'explotació en comú, la modernització dels nostres regadius fins a aconseguir el cent per cent de reg localitzat en la present legislatura, recolzant també el canvi generacional i afavorint la renda agrària. A més, amb propostes clares per la reconversió varietal, l'agricultura sostenible i ecològica, els cultius energètics, la ramaderia i la pesca, sense descuidar en cap moment el creiximent integral dels nostres territoris rurals.

En definitiva, senyories, duent a terme i complint amb el programa electoral agroalimentari del Partit Popular, com és el nostre compromís amb el poble valencià, que li va donar el seu suport majoritari en les passades eleccions autonòmiques, junt a les actuacions que ja els he anunciat en posarem en marxa altres encaminades a avançar en la modernització, competitivitat i eficiència de les nostres explotacions i de la nostra indústria agroalimentària.

La nostra acció de govern continuarà també perquè és vital per a la nostra terra amb la política de modernització de regadius com deia feia uns moments i que tants bons resultats està donant. Els nostres agricultors estan fent un gran esforç, un esforç molt important per a estalviar i utilitzar l'aigua, i La Generalitat seguirà recolzant-los en la modernització dels seus camps.

Durant el present exercici 2007 s'han dut a terme inversions en modernització de regadius, que afecten 20. 000 hectàrees per valor de 225 milions. El nostre compromís com deia, per a esta legislatura, és aconseguir el cent per cent.

Senyories, el camp valencià necessita aigua, la Comunitat Valenciana necessita aigua, sense aigua no hi ha agricultura, sense aigua no hi han productes agroalimentaris de qualitat, sense aigua suficient no hi han exportacions, no es genera riquesa, no hi ha desenrotllament rural, ni cohesió territorial, en definitiva, no hi ha vida, ni futur per al camp.

Per això, junt als llauradors i als regants de la nostra comunitat continuarem reclamant l'aigua de l'Ebre, transvasaments des de les conques excedentàries a les deficitàries, i ells continuaran com fins ara aprofitant gota a gota de cada aigua que els arribe.

Parlar d'agricultura valenciana és parlar de productes de qualitat, productes que cada vegada més són valorats pels consumidors, però que necessiten major projecció, faena que fem intensament tant en la promoció del producte fresc com del transformat. I en eixa aposta per la qualitat, vull fer menció especial a productes com l'oli d'oliva, que es troba en plena expansió i que està recuperant varietats d'oliva autòctones; o el caqui tan valorat en alguns mercats de la península, amb creiximents importants en els seus enviaments a l'exterior; la fruita d'estiu, el raïm embossat del Vinalopó, la xufa de València, les cireres de la muntanya d'Alacant, les magranes, els nispros de Callosa, i el nostre sector hortícola en la tomata al cap, pel seu volum de producció i exportació molt arrelat en la província d'Alacant i en la comarca d'Alcalà de Xivert, les carxofes de Benicarló, els nostres vins. En definitiva, senyories, uns productes d'excel·lent qualitat, dels quals estem orgullosos, que ens alimenten i als quals estarem prestant gran atenció, tant en allò relatiu a la producció com a la comercialització.

Una menció destacable mereix fer el sector de flors i plantes, amb més de 5. 000 hectàrees de cultiu, de les quals ja 600 estan cobertes i amb un valor de producció de 212 milions d'euros en l'any 2006.

Quant al sector ramader tan rellevant en les nostres zones de l'interior i seguint el nostre compromís de modernització de les explotacions continuarem concedint ajudes per a mantindre, impulsar i millorar la nostra cabanya ramadera, i també per a les xicotetes i mitjanes empreses transformadores i comercialitzadores de productes carnis. La nostra producció ramadera va ser en 2006 de 1. 833. 000 caps de bestiar, destacant en molt el porcí i l'oví. En 2006, també, la producció de carn va ser de més de 364. 000 tones en canal, el que va suposar un increment respecte al 2005 del 7,65%. Hi ha programes de suport en marxa, com el de la concessió de 3,7 milions d'euros per al trasllat de granges per motius d'interés públic al que cal sumar altres dirigits a abaratir el preu del pinso, factor este capital per als nostres ramaders. Els productes transformats com la mel, els formatges, embotits i altres productes carnis, tenen hui un lloc de prestigi en el mercat que fomentarem tan dins com fora de les nostres fronteres.

Junt a les associacions de ramaders crearem una xarxa de vigilància epidemiològica i continuarem impulsant des de La Generalitat el suport sanitari perquè els ramaders i apicultors puguen defendre adequadament els seus productes i els seus derivats. Impulsarem les agrupacions d'interés econòmic per al subministrament de productes i subproductes per a l'alimentació animal i productes sanitaris i venda agrupada dels animals o dels seus derivats. Aixina mateixa, és la nostra intenció com ja he dit anteriorment, incorporar el sector ramader a l'observatori de preus.

En relació a la pesca, senyories, en el sector pesquer de la nostra comunitat continuarem recolzant la renovació de la nostra flota pesquera, la modernització de les llonges i la creació d'alguna d'elles, com estem fent estos dies, en Gandia, a efecte de millorar la comercialització dels productes pesquers i fomentar la venda en comú; mesures, totes elles, que estem duent a terme en estreta col·laboració amb les confraries i amb la confederació de confraries. De la mateixa manera que hem recolzat el sector pesquer en la seua reivindicació d'ampliar fins a tres milles la pesca d'arrossegament.

Continuarem implantant nous esculls que incrementen la protecció del medi marí i la recuperació de caladors, experiència que està donant resultats molt satisfactoris com reconeix el mateix sector.

No vull deixar el capítol pesquer sense detindrem en la potencialitat dels nostres cultius marins en què som una potència a Espanya, amb una producció anual que supera les 10. 000 tones. La Comunitat Valenciana produïx 7. 000 tones de dorada, que és el primer lloc a nivell nacional. El mercat espanyol és deficitari en producció de peix, i no obstant això és el segon consumidor del món. Depén doncs de les importacions, tant de les captures obtingudes en caladors de països tercers, en aigües jurisdiccionals de la Unió Europea, com de l'aqüicultura d'altres països. Per tant, els cultius marins de la comunitat seran objecte de la nostra atenció prioritària des del punt de vista de la producció, comercialització i investigació.

Tal com he assenyalat en diverses ocasions el sector agrari valencià té una gran orientació i vocació exportadora. Per afavorir el creiximent i l'expansió del nostre sector agroalimentari i per a canalitzar la nostra vocació exportadora crearem la agència valenciana d'exportacions agroalimentàries i hortofructícoles, que treballarà en estreta col·laboració en l'Institut Valencià de l'Exportació. Esta agència naix amb el compromís d'obrir nous mercats i de potenciar els actuals i de desenvolupar projectes d'internacionalització del sector. Els productors valencians són conscients que han de situar-se en mercats cada vegada més globalitzats i més competitius, i en els que hi ha cada vegada més concessions a països tercers de la Unió Europea.

En este concepte d'internalització és lògic que es comprometem a buscar nous mercats per a donar eixida als nostres productes: Estats Units, Rússia, Xina, l'Europa central i l'oriental, són mercats de gran futur pels nostres productes. Treballarem per la cultura del consum dels nostres productes, per incentivar la producció dels que es vénen, per ser competitius i per buscar els mercats propicis, perquè la nostra ja bona imatge millore cada dia i tinga el seu reflex de prestigi en els mercats, traduint-se eixe prestigi en rendibilitat, en ocupació, desenrotllament sostenible i cohesió del nostre territori.

El consum de fruites i hortalisses fresques és primordial per a la nostra salut i paradigma de la dieta mediterrània, que és una altra de les nostres senyes d'identitat; per això, continuarem les campanyes de consum de fresc i proposarem accions que conjuguen i interrelacionen el valor salut en la dieta mediterrània i els productes valencians.

Bé, som la terra de la taronja i no per això hem de descuidar el seu consum, la seua promoció, i hem de crear hàbits de consum de la taronja en els nostres xiquets i jóvens. El suc de taronja acabat d'esprémer és un producte ideal per a fomentar eixe consum i, a més, és una beguda saludable i un immillorable antioxidant que tots ens recomanem, però paradoxalment en la terra de la taronja el suc és car, és difícil aconseguir-lo per menys de dos euros. Em propose, senyories, promocionar el consum de suc per al gran públic, en especial infantil i juvenil que passeja pels nostres pobles i ciutats, que el tinga a mà, accessible i barat. El pla Taronja-suc perseguix això precisament.

(Aplaudiments)

Començarem amb un programa pilot en les tres capitals de província i l'estendrem progressivament a tot el territori. Consistirà en la instal·lació en les carrers i places de punts de venda. Garantirem un preu d'adquisició de la taronja del camp, subministrament de la taronja en el punt de venda, aprofitament de residus i una imatge inequívoca que siga fàcil de reconéixer. Creguem que millorarem i fomentarem amb esta acció els hàbits de consum i confiem que siga una encertada acció de promoció.

En l'àmbit territorial, la conselleria començarà en 2008 l'aplicació d'una nova estratègia regional plurianual que s'estendrà fins al 2013, i que tindrà com a objectiu el desenrotllament continuat i sostenible dels territoris rurals. L'hem anomenat estratègia Ruralter. L'estratègia recolzarà de manera prioritària les zones més desfavorides de l'interior. Però els municipis quantificables com de ruralitat intermèdia també seran beneficiaris de Ruralter que tindrà allí com a principal objectiu la protecció del paisatge rural i la promoció d'un tipus de desenrotllament econòmic compatible amb ell.

Partim ja de l'existència prèvia de tres edicions anteriors d'estes ajudes territorials i en este nou inici hem volgut aprofundir en la necessitat d'orientar tota l'actuació a nivell regional cap als principals reptes que hui afecten el medi rural, un objectiu econòmic de diversificació i renovació del teixit productiu, i un objectiu social de millora de la qualitat de vida dels seus habitants. Per tant, i en sintonia amb les polítiques transversals del govern valencià, es recolzaran fonamentalment inversions en tecnologies d'estalvi d'auia i energia, en paral·lel amb la lluita contra el canvi climàtic; se promocionarà l'ocupació en aquells projectes que generen llocs de treball, en especial, qualificats; la modernització del teixit productiu per mitjà de l'ús de noves tecnologies; se prioritzaran els promotors amb fills menors i famílies que residixquen en el territori rural; i se prioritzaran projectes que protegixquen el paisatge, especialment en els municipis inclosos en un parc natural.

En l'àmbit institucional, la política agrària de la nostra comunitat passa ineludiblement per defendre amb perseverança i intel·ligència els interessos de la nostra agricultura, una agricultura que, com he dit, no rep el tractament que mereix ni des de la Unió Europea ni des de l'administració central. Basten com a exemples paradigmàtics els resultats obtinguts en la reforma de l'OCM de fruites i hortalisses i les negociacions que estem mantenint amb l'OCM del vi. Una volta més, l'agricultura que viu del mercat, que és la nostra, la que no rep subvencions directes de la PAC, ha segut oblidada. No hi estem conformes.

I no es tracta que mosatros vullguem rebre subvencions. Més bé al contrari. Volem que es puga viure del camp i que es puga viure bé i amb qualitat. Es puga viure amb l'esforç dels treballadors, amb l'esforç que fan els treballadors del camp i la mar. Volem que el govern central, junt amb mosatros, canvie la dinàmica de treball en la Unió Europea i instal·lar una dinàmica de treball que done suport a l'agricultura productiva i l'agricultura de qualitat. Mosatros defenem estos interessos, que són els interessos dels nostres llauradors, que són els interessos de tots els valencians, i ens agradaria defendre'ls de la mà del govern central.

(Aplaudiments)

El Govern d'Espanya té la responsabilitat i l'obligació de liderar en el si de la Unió Europea les negociacions d'estos sectors, fonamentals en el conjunt de l'agricultura espanyola i de la valenciana en particular. En la reforma del vi exigirem que faja el que no s'ha fet en les fruites i hortalisses: demanarem i reclamarem que estiga al costat dels nostres llauradors.

La fructicultura i el sector vitivinícola són hui assumptes prioritaris per a mosatros. Pròximament s'aprovaran, quasi amb tota seguretat, l'OCM del vi, les mesures nacionals d'aplicació de fruites i hortalisses i el marc nacional dels programes 2007-2013. Ens juguem molt en estes negociacions, senyories. Per això, com dia fa un moment, en esta matèria, i com ja este matí mateix he fet, anem de la mà dels nostres llauradors, dels nostres productors, de les associacions agràries i també esperem que de tots vostés, i especialment comptem, com dia, amb l'aportació decisiva de les organitzacions agràries i de tots els organismes que treballen pel medi rural, relació que es concretarà abans que acabe l'any en una taula de concertació agrària.

Senyories, des que forme part del govern valencià, en totes les actuacions que he dut a terme davant el Ministeri d'Agricultura sempre he reclamat un canvi en el tractament que des de Madrid es dóna a la nostra agricultura i a altres sectors de la nostra comunitat, perquè entenc que no és defenen correctament els nostres interessos. Amb tot, el nostre compromís és continuar treballant de ferm amb tots i per a tots els nostres sectors, i junts lluitarem per tindre sectors competitius i rendibles.

Vaig acabant.

Adoptarem, d'acord amb l'article 18 del nostre Estatut d'autonomia les mesures polítiques, fiscals, jurídiques i legislatives -algunes de les quals ja he anunciat en el transcurs d'esta compareixença- que siguen necessàries per a garantir els drets del sector agrari, el seu desenrotllament i protecció. Treballarem en la Conselleria d'Agricultura, Pesca i Alimentació amb totes les nostres forces per a millorar les coses, com ho han vingut fent els meus antecessors en el càrrec i companys del Partit Popular. Treballarem per la nostra terra, duent a terme una política de desenrotllament rural sostenible que afavorixca la cohesió territorial de la comunitat, que atalle debilitats i implemente les potencialitats, que millore la nostra competitivitat, el nostre medi ambient, que diversifique l'economia i millore la qualitat de vida dels nostres llauradors.

Tot açò no serà possible, no és possible, de fet, sense l'abnegat treball, com sempre, del llaurador, que a més de treballar per uns productes de qualitat és el verdader jardiner i ecologiste de la nostra comunitat. ¿Què seria el nostre territori sense ells? Com dic, la seua dignitat, treball i abnegació han fet que hui encara, i a pesar de tantes dificultats, continuen treballant en l'estalvi d'auia, que de forma tan injustificada se'ls nega.

Senyories, ja comptem amb el treball i esforç dels nostres llauradors i de les seues famílies. Ara, hui, ací, els demane que els ajudem, que ens ajuden a dignificar eixe treball amb eixe gran acord, que és del que els parlava. Necessitem eixe pacte, perquè el nostre camp i les seues gents continuen siguent motiu d'orgull per a tots mosatros. Si mosatros no abandonem la nostra agricultura, ells, els llauradors, tampoc ho faran.

Moltes gràcies.

(Aplaudiments)

La senyora presidenta:

Moltes gràcies, senyora consellera.

Té la paraula, en representació del Grup Parlamentari Socialista, l'il·lustre diputat Antoni Lozano.

El senyor Lozano i Pastor:

Bona vesprada, senyora presidenta.

Senyories.

Senyora consellera, senyora Maritina, en primer lloc, com no pot ser menys, felicitar-la pel seu nomenament. Vaig tindre ocasió històrica, en este cas, de compartir amb el seu pare, quan era president d'AVA, i jo secretari general de la Unió de Llauradors, els problemes del camp. De veritat que pense, i perquè el conec, que estarà molt orgullós de vore-la asseguda a vosté ahí, perquè és veritat que és un honor molt seriós,

(aplaudiments)

molt bonic, estar al front del

(inoïble)

Dit açò, no lleva, i me va a permetre que siga, almenys, el més crític, perquè jo crec que el moment ho necessita. Li he vist, en la seua intervenció, molt bones intencions. He vist que té una visió bucòlica, que ara li explicaré per què no compartixc, i que, lògicament, podem tots estar d'acord en com de bonic és el camp, però, una altra cosa, i agarrant-me a les últimes paraules que vosté ha dit, ha dit que si no abandonem els llauradors, ells no mos abandonaran a mosatros, i, per desgràcia, és totalment el contrari el que ha ocorregut, que el Partit Popular ha abandonat els llauradors i més de 85. 000 han abandonat, dels 150. 000 que n'hi havien i ne quedaven en 1995, quan el Partit Popular començà. Per tant, no puc estar d'acord amb eixa afirmació.

Vosté ha barallat moltes dades, que han donat, al meu entendre, una falsa realitat. Perquè la realitat, senyora consellera, senyora Maritina, és que pràcticament les hortalisses d'este país han desaparegut, que pràcticament el sector de la flor no existix. , perquè vosté ho ha barallat entre planta ornamental, que és veritat que som els primers productors d'Espanya, però és veritat també que el sector de la flor se n'ha anat en orris perquè no n'hi ha en estos moments, i si m'apura, es podrien comptar amb els dits de la mà, els productors de flor tallada.

No parlem tampoc de la fruita dolça, que vosté sap que en estos moments ja no som els principals exportadors de fruita, o productors de fruita, perquè tan sols Extremadura ha aconseguit, a través de les seues polítiques agroalimentàries, fer un sector que, en este moment, està guanyant-mos la mà en la fruita dolça. Per tant, és veritat, i vosté ho ha dit, que en exportació hem avançat, però gràcies a la citricultura i, en tot cas, en alguna cosa, el caqui.

Però li diré més: les quatre pitjors campanyes de preus de tota la història de la citricultura valenciana la té el senyor Camps sobre les seues esquenes. Perquè, clar, una cosa és exportar i una altra és que eixa exportació redunde en preus per als llauradors, i exportar a desfer. , i vosté té en l'equip gent que això ho coneix molt bé, i que des d'ací salude, perquè estan dalt, en la daixò d'invitats, sap molt bé que exportar d'eixa manera, l'única cosa que fa és arruïnar els llauradors. En estos moments, s'envia la taronja, se deduïxen gastos i, si queda alguna cosa, és per als llauradors, i això, son pare, segur que li ho haurà comentat.

Mire, jo, a banda d'açò, tinc de dir-li que els últims anys, i m'agradaria també fer una xicoteta dissertació sobre quins són els objectius, com vosté ha fet abans, perquè crec que fins ara l'única cosa que hi ha havut és molta propaganda, molt de plans i autobombo en excés.

I eixe tema dels plans, m'ha deixat vosté preocupat, perquè vosté ha dit que va a fer un congrés autonòmic. Li vull recordar que els seus antecessors crearen el for agrari, feren el pla Millorar, feren un altre llibre blanc. ¿Sap quina és la realitat de tot això? : que costà un muntó de diners a l'erari públic, a tots els valencians i valencianes. I ara, després que està perfectament arreplegat en un llibre, tant de la universitat com de les mateixes organitzacions professionals agràries, de quins són els problemes que té el camp valencià, ara vosté me fa l'efecte que vol entretindre un poquet més el sector, per allò de dir, «mentres el tinga ocupat, no me crearan problemes», i tornem a començar, com va fer el senyor Cotino, amb un pla Millorar amb 53 taules sectorials i subsectorials, a on va tindre durant mesos i mesos a tots ficats al voltant d'una taula, perquè anaren assoltant el que ja se sabia. Perquè li tinc de recordar que fa moltíssims anys que el sector, i perdone que li insistixca en son pare, ja teníem definit quins eren els problemes que té. I vosté ho ha dit.

I, a més, el que és trist és que vosté els ha reflectit hui, quinze anys o dotze anys després d'estar vostés governant, la qual cosa ve a dir que el que jo estic diguent té total la raó de ser: no hem avançat absolutament en res. I això és preocupant.

Mire, en el tema del minifundisme i la parcel·lació, què ha passat? , i li ho pregunte, què ha passat amb el cultiu en comú? Perquè la realitat és que encara no hem cobrat això de l'any passat, i l'ordre d'enguany no ha eixit. Per tant, haurem de valorar una altra vegada més que tot el que era el pla Millorar, que, damunt, no estava dotat amb diners, i vosté ho sap, que el problema més greu que vosté té és d'on trau els diners per a tots els plans que vostés volen fer, doncs, la veritat és que tan sols cent hectàrees de tota la comunitat, cent hectàrees a soles, s'hi acolliren. I ara, en estos moments, fa la impressió, i el sector m'ho ha dit, que li ho preguntara, què va a passar? , per què no ix la nova ordre que ho regula?

Senyora consellera, al final, vosté també ho ha dit, tenim un problema, que tenim una gent molt major al front de les explotacions, i poca incorporació de jóvens, tan sols uns tres-cents cada anys s'incorporen al sector agrari. ¿Això què vol dir? Que ni tan sols cobrim el relleu generacional. És una qüestió de supervivència del sector. Jo estic d'acord amb vosté: necessitem una agricultura productiva, amb capacitat de mercat, competitiva i, lògicament, tindrem de vore també en el món rural com ho fem per a mantindre la població.

Perquè eixa és l'altra realitat, que vosté, quan jo li dia «bucòlica», i perdone que li ho diga en eixe sentit, que jo crec que és una paraula inclús bonica, la realitat és que en estos moments 74 nuclis rurals han desaparegut de la Comunitat Valenciana. I li diré més: 84 ja tenen menys de cinc habitants. La qual cosa ve a dir que alguna cosa haurem fet mal, perquè jo crec, sincerament, que si en alguna de les coses més clar ha segut el desastre i, sobretot, la incompetència del Partit Popular en estos dotze anys, és en el tema que li ha endossat a vosté: agricultura, desenvolupament rural, ramaderia i pesca. Perquè ahí ha segut un verdader desgavell el que ha estat passant en esta comunitat.

Eixe envelliment, lògicament, ara se produïx que la gran majoria de llauradors que quedem, que li insistixc, som molt poquius. Perquè a mi me fa un efecte, me fa l'efecte que el Partit Popular, l'única cosa que ha intentat en tota esta etapa era vore com acabava amb els poquets llauradors i ramaders que quedàvem per una qüestió molt senzilla: perquè en realitat, els interessos del Partit Popular estan molt més a prop d'altres realitats econòmiques que necessiten els dos medis de treball que tenim els llauradors, el territori i l'aigua.

I, lògicament, vostés han fet creure al conjunt dels ciutadans i, sobretot, de llauradors i ramaders que tot pot ser un PAI. Jo li pregunte i, a més, molt seriosament, perquè jo crec, i tindrem ocasió de debatre amb vosté, 830. 000 hectàrees, aproximadament, -vosté té dades de la conselleria i sap que varien- però unes 830. 000 té la Comunitat Valenciana productives, pràcticament la meitat de regadiu, l'altra meitat de secà. En el millor dels casos, que el Partit Popular portara a cap tots els plans -camps de golf, estructures i tot el que vosté vulga- estaríem parlant d'unes 50. 000 hectàrees. Jo li pregunte: quina política pensa fer per a les altres 775. 00 que me fa l'efecte que no en tenen? Alguna cosa haurem de fer, perquè si no, per a mi serà molt fàcil i l'any que ve vindré ací i dir: «Senyors del Partit Popular, vostés han creat. jo vull que el meu camp del meu poble, jo vull que siga un PAI. » Clar que sí. Home, mosatros som agraristes, però

no. Mosatros, el que volem és que vostés mos facen un PAI. Però vosté sap que això no és possible i a més és una barbaritat mediambiental i és una barbaritat perquè no és un creixement sostenible.

Per tant, podem estar d'acord que moltes d'eixes actuacions se podrien i se deuen seguir fent, però d'una forma racional. En el que ja no puc estar d'acord és que se facen eixes il·lusions que després l'única cosa que comporten és un preu, que eixe és un altre dels problemes que vostés saben que tenim, un preu de la terra que no s'ajusta a la productivitat que ella dóna sobre els llauradors. Eixa és la realitat que pel que vosté veu, senyor consellera. i per això li desitjava molta sort, i acabe perquè ja està, li desitjava molta sort perquè en la mesura en què el Partit Popular pareix que ho deixe tot a la sort per a resoldre els problemes, li deia que si vosté té molta sort, segur que eixim guanyant tots.

Moltes gràcies.

(Aplaudiments)

La senyora presidenta:

Per part del Grup Parlamentari Esquerra Unida-Bloc-Els Verds-Izquierda Republicana: Compromís pel País Valencià, té la paraula Josep Maria Pañella.

El senyor Pañella Alcàcer:

Gràcies, senyora presidenta.

Senyories, senyora consellera volia començar, la primera cosa, felicitant-la primer pel nomenament, que és evident que cal fer-ho, però també pel to de la seua intervenció, que pense que és un to que ha començat molt bé. Ha començat oferint-nos la mà i jo ací, les primeres paraules meues són de respondre positivament a eixe oferiment. Respondre, primera, perquè ha fet vosté l'oferiment i és just que nosaltres contestem aixina i també, perquè estava decidit a fer-ho jo també.

En la seua exposició, coincidim bàsicament perquè en la situació de l'agricultura, quan algú propose fer actuacions, estes actuacions sempre seran positives en la situació que estem. En alguna dissentim, i al llarg de la meua exposició li l'aclariré.

Estem d'acord que en astò del camp hem de fer una visió global. Estem d'acord també que el camp no és només agricultura, és paisatge, és història, és costum, és un component de la personalitat valenciana i, per tant, això cal acceptar-lo. Que també cal coordinar totes les accions que se facen a través. no només és agricultura; és agricultura, és territori i medi ambient i és moltes coses més.

Estem d'acord en el que havia dit la taula de joves agricultors, però si me permet ja d'inici un consell, no la faça molt gran per causa de l'envelliment que té la població. Però, tant de bo, al llarg d'esta legislatura poguérem anar eixamplant-la i que cada vegada siga més gran.

Li he oferit la meua col·laboració, tota la meua, perquè indubtablement, en la situació que tenim en l'agricultura valenciana, en la situació que tenen tot el sector, no se podia perdonar que algú posés la traveta a les actuacions que, com he dit, són necessàries i poden ser molt positives.

Jo, en la Comissió d'Agricultura, el dia que els senyors diputats i diputades van fer la votació i van tindre la gentilesa de votar-me com a president, recordaran els que estaven allí les meues paraules, que van ser: «Faena tenim». Faena tenim per alçar un sector que en este moment és molt precari; un sector que està en plena crisi i que és una crisi basada en moltes coses. Una part són factors externs que són difícils de controlar. Vosté ho ha dit també: la internacionalització de l'economia mos aporta unes condicions que són difícils, no impossibles; no impossibles, sobretot, si hi ha voluntat política.

Però no és més veritat que és un sector políticament oblidat. És freqüent vore programes electorals plens de mesures que afecten clarament al sector. També és freqüent, malauradament, que quan es governa estes mesures no es concreten ni s'acompanyen de les partides pressupostàries, de les partides econòmiques necessàries per a desenvolupar eixos programes. Aleshores, anirà bé, se notarà si hi ha voluntat política.

Avui, quan es mira el camp no s'estima només la seua capacitat productiva. Normalment, quan algú mira el camp està mirant quantes altures podrem construir allí. Això està marcant el futur del nostre poble i cal reconéixer que en el futur, en este passat, el Partit Popular no s'ha preocupat massa ni gens per canviar eixa postura, sinó més bé ha estat una postura potenciada al màxim des del mateix govern del Partit Popular.

Mire, avui estem en una situació que jo valore com a crítica i jo reconec que vostés tenien fa quatre anys l'objectiu i vaig a intentar citar-lo exactament: el creixement de la renda agrària compassada amb la variació de la renda disponible. Bé, doncs la situació actual és que la renda agrària total en termes reals durant l'any 2006 ha experimentat una disminució del 3,7% respecte a l'any anterior. Ha passat de 12. 700 i escaig de milions d'euros a 12. 200.

Però no és només això. Podem dir que la renda agrària actual està per davall de la renda agrària de 1990, de fa 17 anys i això són dades oficials. I són més específiques estes dades si mirem com ha tot passat en la legislatura anterior, perquè 2004 representa una davallada del 7%; en 2005, la davallada respecte a l'any anterior és del 12,7%; en 2006, un 3,7%. Al final, diem que en quatre anys la renda agrària total ha disminuït en un 21,8%.

Vosté ha parlat d'exportació i la. Està molt bé, però a mi m'agrada, per saber com està el sector, parlar de quina repercussió té en el llaurador. I, per tant, si prenen en consideració els preus al consum i comparant-los als preus en origen relatius a l'any 2006, observem que els preus en origen van arribar a multiplicar-se per 11 en destinació i que la diferència màxima va ser del 290%. És molt significativa en eixa pujada l'escassa participació del productor en el preu final de venda, sobretot en productes com la clementina, en la qual participem en un 12%, en la poma o en la pera.

Eixa dramàtica situació de les fruites i de les hortalisses també, que el marge mitjà d'aquest ha sigut del 403% en origen i destinació; la participació de l'agricultor, al voltant d'un 24% ahí. Doncs ahí si cal considerar que hi ha una responsabilitat del govern del Partit Popular, ja que les mesures, cal dir que moltes vegades ben presentades, no han estat portades a la pràctica de forma eficient i a les xifres em remet. I este és el problema; el problema no és el programa que es presente, sinó el problema és les mesures amb les quals s'actuarà.

Vostés volien donar a temps les ajudes; havien assumit el compromís que les ajudes als agricultors serien enviades a temps. La realitat ha estat l'incompliment habitual d'esta promesa. Ho demostra que des de maig tenen vostés l'esborrany 23/05/07, d'una ordre per la qual s'estableixen ajudes als productors de cirera de determinats municipis del País Valencià afectats per les adversitats climàtiques d'este any. Fins avui, està ahí aturada. No s'ha publicat. Jo li demane que tinguen rapidesa en estes coses, que el nostre agricultor està patint per estos retards. Està partit, però també és veritat que no ho fa en solitari, sinó que l'any 2007, esta conselleria és la que més ha tardat de tot l'estat en el pagament als agricultors i ramaders de les ajudes directes procedents de la política agrària comuna.

Això són realitats que tampoc cite jo amb acritud, sinó cite per dir que no és este el camí pel qual arreglarem, però si anem a arreglar-lo, indubtablement, ens tindrà ahí.

Nosaltres demanen una ràpida actuació administrativa en la concessió de totes les ajudes. I vaig a recordar també que fa pocs dies, el 12 d'agost, vam tindre, per una pedregada, per moltes comarques del país, que va destruir moltes collites, que esta gent està esperant actuacions immediates. Va destruir l'ametla, va destruir l'oliva. I jo, particularment, vaig estar a un població, que és la Salzadella, on. eixa població. una població menuda, però que se basa en tres cultius: la cirera, l'ametla i l'oliva. En este moment, mire quina perspectiva té davant esta població. Per tant, cal actuar immediatament.

Sobre la modernització de les estructures agràries, vosté ha parlat de 54 programes, de 13. crec que eren 13 milions d'euros. Me pareix molt bé; això, pense, que estaria dins del pla Millorar, que és la millora del que és l'explotació en cultiu comú. Però, compte, que ahí hi ha projectes que estan molt bé i no vagen estos diners a la millor a servir per a comprar taules i cadires, i no dic un exemple a l'atzar; i no dic un exemple a l'atzar. Eixes actuacions del pla Millorar estan bé, però podrien ser més efectives si estigueren acompanyades de mesures relatives al mercat de la terra i la transmissió patrimonial. Vostés parlen de l'explotació del cultiu en comú. Bé, doncs que hi hagen beneficis fiscals per als propietaris que venguen la terra als agricultors professionals per aquesta finalitat; que hi haja una secció de taxes i prioritat en la conselleria, d'ajudes financeres per a indemnitzar, per exemple, els cohereus que impedisquen la divisió de la propietat; establir el dret de tanteig i retracte en l'adquisició preferent en el cas d'agricultors professionals.

Vosté ha parlat també de la llei de desenvolupament rural al territori de la Comunitat Valenciana, crec que l'ha citat aixina. Bé, doncs fa quatre anys van prometre que desenvoluparien una estratègia valenciana de desenvolupament rural, un institut de desenvolupament rural, una llei valenciana de desenvolupament rural i un projecte anomenat «Espais i paisatges rurals» i no hem vist, en absolut, cap resultat.

Per tant, sí és veritat; necessitem urgentment un pla potenciador de les activitats tradicionals de l'interior, tant el que fa referència a l'agricultura com a la ramaderia i altres activitats. Però no només amb la intenció de potenciació del sector econòmic, sinó també com un mitjà per a impedir el despoblament de les comarques, un mitjà de previndre els incendis. Fa quatre dies, vam tenir un incendi a l'Alcalatén i hi ha fotografies que demostren com el foc se va parar sol quan tenim una finca que està treballada o quan tenen un bosc que hi ha una ramaderia que esta mantenint-lo com toca.

Per tant, prenguen interés i ahí ens tindrà. Preguem interés també per potenciar estes comarques de l'interior, però invertint. He dit abans que el problema està que no hi hagen partides pressupostàries per a executar estos programes; endavant, per eixa via.

I cal que dir que, en un aspecte, vostés ho han fet molt bé, en l'aspecte de millorar la competitivitat dels cítrics. Ningú pot millorar la competitivitat dels cítrics valencians en este moment, sobretot si tenim en compte que la competitivitat es basa, principalment, en dos aspectes: la qualitat i el preu. Tota la taronja valenciana, indubtablement, té una qualitat reconeguda que no hem de dir, i en este moment, els citricultors valencians donen la taronja, donen i regalen la taronja sense tindre cap preu. Per tant, si el preu és zero i la qualitat és alta, no cal competir ja més per a pujar eixa competitivitat, perquè ja ho hem aconseguit al màxim.

(Aplaudiments)

Eixes actuacions. vosté ha parlat també de donar ajudes al suc. Mire, ahí és una de les que jo, com a mínim, tal com l'ha proposat, no estic d'acord. No han de donar les ajudes al suc, per a la fàbrica, les ajudes han d'anar directes a l'agricultor, l'agricultor que avui no pot mantindre de cap manera eixe cultiu. Mire, senyora consellera, si no hi ha taronja no hi ha suc i si no hi ha agricultors no hi ha taronja. Eixa és la realitat.

Per tant, li agrairia que anaren dirigides tot al màxim les subvencions a allò que és l'agricultor que avui està abandonat literalment.

La senyora presidenta:

Acabe ja, per favor.

El senyor Pañella Alcàcer:

Moltes gràcies. Acabe de seguida, senyora presidenta.

Per tant, en mesures positives, cal anar ahí. Efectivament, vosté ha parlat de regularitzar els contractes. Jo li parle d'una llei de contractes. Parle d'una llei de contractes que ha d'establir l'obligatorietat i l'obligació contractual en totes les transaccions.

La senyora presidenta:

El senyor Pañella Alcàcer:

Bé, doncs seguirem en el moment que vosté me done permís, senyora presidenta. Seguirem.

(Aplaudiments)

La senyora presidenta:

Y por parte. per part del Grup Parlamentari Popular, té la paraula l'il·lustre diputat en Fernando Giner.

El senyor Giner Giner:

Amb la vènia, senyora presidenta.

Honorable senyora consellera.

Senyories, van a permetre'm a mi també, com al senyor Lozano, en este cas, que destaque l'encert que ha tingut el president camps amb la designació, nomenament, de l'honorable consellera.

És ben clar que ama la terra, i dic «ama», i expressament no utilitze

, perquè

per a mi, i objectivament, té connotacions molt més profundes, molt més íntimes, molt més autèntiques que

té unes connotacions més materials. I aixina, de pas, evitaré, amb esta matisació que acabe de fer que algun donyet del bolletí -perquè s'enteren, algun

en castellà-, algun donyet del bolletí, amb el seu afany normativitzador, canvie el sentit del que jo vull dir. Com alguna experiència ja tinc en esta santa casa, per això ho dic en la primera de les meues intervencions.

I és que a la consellera eixe amor li ve de família. A vosté l'amor per la terra li ve de casta, li ve de raça. Son pare ha sigut sempre admirat per mi, un home vinculat a la terra i a l'agricultura. I això al final és una cosa que es porta en els gens, és inevitable.

Per tant, i més encara més després d'haver escoltat la seua intervenció, la nostra agricultura, i amb ella la ramaderia i la pesca, tenen al seu front, com a capdavantera, una dona que té des què té ús de raó, des què era xicoteta, des de sempre, un contacte directe amb la realitat del camp valencià, la qual cosa quede dit que no és poca cosa, és molt important.

Intervinc en nom del Grup Parlamentari Popular que, com no podia ser d'altra forma, recolza el Govern, per a expressar la ferma convicció que tenim com a grup de dispondre d'un gran projecte, d'una política agrària definida, precisa, clara, realista, ambiciosa.

Senyories, permeta'm també que matise algunes qüestions. Ací s'ha dit, en boca d'un il·lustre portaveu, que en este moment en el camp no n'hi han preus, que es ven a resultes. Un, no. Rectifique, ho han dit els dos portaveus de l'oposició. I això és radicalment fals, i ho dic jo, que sóc llaurador, igual que tu. Tu no tens tractor

, i jo tampoc, però som llauradors.

(Aplaudiments)

És totalment fals que en este moment s'estiga venguent a resultes en els nostres camps. Vosté ho ha dit, i l'il·lustre representant. És totalment fals. Si te la volen comprar a resultes, dis-m'ho a mi i voràs com et fan un contracte i te la compren de morera. Això és totalment fals.

Com és fals

(aplaudiments)

, com és fals, com és fals, com s'ha dit ací, que el Partit Popular ha abandonat el camp. Home! , això queda bé des del punt de vista del discurs, més o menys demagògic, alguns discursos tenen una càrrega molt més demagògica que altres. Jo he escoltat ací fa un poquet que 74 pobles han desaparegut, 74 nuclis en la comunitat han desaparegut. Ja em passarà la relació, perquè ací en la Federació Valenciana de Municipis i en les tres diputacions seguim mantenint el mateix números de nuclis, de poblacions, i no m'ixen a mi els comptes dels 74 nuclis. Forma part també d'eixa tendència a la demagògia. Però quan s'afirma, com s'ha afirmat ací, que el Partit Popular ha volgut acabar amb l'agricultura, perquè mos dediquem a fer PAI, però vosté ha tingut un lapsus freudià, un lapsus freudià, perquè automàticament s'ha apuntat a la fila, s'ha ficat a la cua per a fer. a vore si li permeten a vosté fer un PAI. Això els passa als seus alcaldes també en moltes ocasions. Però, bé, lapsus d'estos n'hi han en tots els llocs.

I al final jo dic una cosa que és molt important com a representant del Grup Popular. Mosatros estem convençuts que és necessari un pacte per l'ús i per l'aigua, un pacte que ha ficat damunt la taula tant el conseller García Antón, i al qual ha al·ludit també en la seua intervenció la consellera. Mosatros, per contra de tot això que demagògicament se diu, som, hem sigut capdavanters en la modernització dels regadius -i no ho poden negar això-, amb l'esforç que comporta no sols per a l'administració, també per als llauradors. Hem sigut capdavanters.

I ara la consellera ha tingut la valentia de plantejar un objectiu d'arribar al cent per cent dels regs modernitzats. I parla eixe repte que ha plantejat per si mateix, parla per si mateix del compromís que té el govern popular en una matèria tan sensible com és la de l'aigua. Una aigua que, per cert, seguixen negant-mos i que una vegada més reclamem, no mos cansarem de reclamar, i exigim perquè la necessitem per a un millor futur, per al millor futur de la Comunitat Valenciana.

Miren, mai hem entés, mai ho hem entés, ni entenem ni entendrem que a la Comunitat Valenciana se li negue el transvasament d'aigua de l'Ebre, mentres a altres comunitats

(aplaudiments)

que no ho necessiten tant s'està dispost a facilitar-li eixa mateixa aigua de l'Ebre. No ho hem entés mai ni ho entendrem mai.

Com no acceptem ni acceptarem que es

racanege

l'aigua del Tajo-Segura i que sempre siga la Comunitat Valenciana la sacrificada pel govern central, pel govern de Madrid, que es dedica constantment, però constantment, a dinamitar els interessos dels valencians i valencianes per les nefastes polítiques del govern Zapatero.

Molt bona prova d'eixa nefasta política ha sigut l'actuació del govern -i jo vull reincidir en eixe tema-, del govern central en el transvasament del Xúquer-Vinalopó posant en perill, posant en perill, i perdent-los, fons europeus, canviant el traçat, dilatant l'execució del projecte, enfrontant els regants de la Ribera amb els del Vinalopó. No fiquen cara d'estranyesa, perquè vostés, perquè vostés

han tingut. vostés han tirat al fem 67 milions d'euros en una obra feta per a precisament parar-la a petició d'Esquerra Republicana. Això ho han fet vostés.

(Aplaudiments)

Perquè vostés, perquè vostés s'han encabotat en explotar en la presa de Cullera, amb un cost que supera els 2,5 milions d'euros, quan des de Corts costava molt menys, infinitament menys. Vostés, que tant s'omplin la boca de la sostenibilitat, vostés en el seu projecte han triplicat, res més que triplicat, el cost energètic.

Mire, vosté que viu en la Ribera. Cullera, 97 quilòmetres. Mire si és facilet. Antella, 47 quilòmetres. Vostés tripliquen el cost energètic. Vostés, canviant eixe projecte, han produït més impacte ambiental i, el que és més important per als llauradors, que al final som els qui mos hem de rascar la butxaca, una repercussió que tenia eixe projecte del 13%, en eixa meravella de modificació que han aportat vostés, mos costarà el 60%, res més que el 60%.

Hui, en la compareixença de la senyora consellera, hem pogut constatar una realitat, la realitat de la nostra comunitat, una realitat que és vital per al poble valencià, des del punt de vista econòmic, però també des del punt de vista social i cultural, tal com ha remarcat la consellera. Una realitat que conforma, i estem plenament d'acord en eixe fet, en eixa apreciació de la consellera, que la nostra pròpia personalitat i identitat com a poble no s'entendria sense l'agricultura, la ramaderia i la pesca. D'ahí la seua importància d'estos sectors i la seua transcendència.

Però això no impedix, sinó ben al contrari, fer compatible el recolzament i potenciació dels nostres sectors agrícoles, ramaders i pesquers. Ha aportat vosté, senyora consellera, molts projectes, moltes idees, que mosatros li recolzarem. I ha parlat d'una cosa que també dia ahir el conseller de Justícia. «Volia fer ahir -dia ell- una justícia social. » Vosté ha parlat que no es pot entendre ninguna política sense la paraula «social». Eixa és la idea fonamental que impregna l'actuació del nostre grup i li recolzem totes eixes mesures que per qüestions de temps no vaig a poder enumerar.

Però sí que vull dir-li que per la importància que té el sector, pel seu pes, per la seua contribució a la taxa de cobertura de les exportacions valencianes, perquè eixa taxa siga la més alta d'Espanya, tot això, i cal reconéixer-ho, ha sigut possible a pesar de tindre en contra Brussel·les, a pesar d'haver tingut en contra, i matxucant sempre, el govern central de Madrid. I hui sense anar més lluny hem tingut un exemple: en l'Associació Valenciana d'Agricultors denunciaven la campanya d'assetjament que estan sofrint els viticultors de la comarca Utiel-Requena.

La senyora presidenta:

El senyor Giner Giner:

Acabe. Li haguera volgut dir moltíssimes més coses que el nostre grup li recordarà.

I acabe amb un refrany valencià. N'hi ha un refrany valencià que s'utilitza molt en el camp que diu: «En setembre, el que tinga blat que sembre». I hui, un dia de setembre, vosté ha demostrat que té bon blat i que ha sabut fer una bona sembra.

Res més, moltes gràcies.

(Aplaudiments)

La senyora presidenta:

Moltes gràcies, senyor Giner.

Té la paraula la senyora consellera.

La senyora consellera d'Agricultura, Pesca i Alimentació:

Senyora presidenta.

Senyores i senyors diputat.

Bé, m'han ficat molt difícil la rèplica, perquè la veritat, les paraules que m'han dedicat al principi de la seua intervenció han sigut tan

carinyoses

i tan entranyables que no puc més que agrair-les de tot cor. Mostrar la meua satisfacció perquè en algun moment les coses hagen sigut aixina. Mostrar la meua alegria per pensar que, efectivament, algú que m'ha precedit haguera pogut fer una bona labor per la gent del camp, i haguera pogut ser un bon representant per a la gent del camp i haguera pogut treballar de bona veritat per la gent del camp. I que això es reconega en la nostra comunitat, realment parla molt bé de les seues paraules i supose que parla de la labor que va fer esta persona en el seu moment.

Per tant, moltíssimes gràcies i el meu reconeixement per les seues paraules.

(Aplaudiments)

Igual que li agraïsc eixes paraules tan entranyables, li agraïsc també les seues crítiques. És més, seria més fàcil per a mi sols haver rebut les crítiques. I li les agraïsc perquè també les interprete en el mateix to de voler caminar junts i de voler ajudar la gent del camp i els problemes de la gent del camp. No les compartisc, evidentment, i ara tractaré de dir-li per què no compartisc eixes crítiques.

Li prenc com a un afalac la paraula «bucòlica», no m'ho havien dit mai. No crec que siga una persona que transmeta. ni que per la meua forma d'expressar-me o d'estar parega que siga bucòlica, però li ho prenc com un afalac i ho entenc des del punt de vista que a la millor vosté ha volgut entendre que estava traslladant una imatge idíl·lica del camp.

I en eixe sentit li diria que comence ja a no compartir les seues crítiques. Jo no he traslladat una imatge idíl·lica del camp. Jo crec que probablement conega el camp tant bé com el coneix vosté, i no sols perquè l'ame, i l'ame de veritat i el conec des de sempre, sinó perquè també he treballat en eixe àmbit i he desenrotllat part de la meua vida professional en ell, i això m'ha donat ocasió a conéixer bé els problemes del camp.

Però li diré que no entenc molt bé quan vosté parla que un congrés, el pla Millorar. Volem diàleg o el diàleg és entretenir-se? Volem parlar tots i tots junts, dissenyar i defendre unes mesures i dissenyar uns instruments que permeten solucions per al camp valencià? O si fem això estem entretenint-se uns en altres i aleshores no avancem?

Mire, senyor Lozano, jo quan li he dit que m'agradaria que tots junts establírem una dinàmica de treball que permetera defendre una agricultura competitiva, li ho estava dient de veritat, li estava dient que crec que efectivament amb el coneixement de tots i en l'interés que tots tenim que això isca bé podem dissenyar polítiques que permeten solucions reals per al món del camp. I confiava que eixe fóra el missatge que vosté haguera rebut.

Entenc que el senyor Pañella ho ha interpretat en eixes condicions i ha acceptat eixe repte de diàleg, de treballar junts, de col·laborar, de dissenyar conjuntament els instruments que permeten solucions reals al camp valencià. I en eixe sentit li agraïsc moltíssim a vosté que accepte eixe diàleg i, sense dubte, espere no defraudar-lo.

Jo crec que quan he pujat ací, a esta trona, he tractar de fer un diagnòstic del camp que ix precisament d'eixe diàleg i d'eixa cooperació que en els últims anys han tingut tots els sector implicats en ell. El pla Millorar ha sigut una plataforma en què tot el món que tenia alguna cosa a vore en el camp s'ha assegut a parlar, en què tot el món ha defés les seues postures, però el que és més important, on tot el món ha pogut dir quines podien ser les solucions a eixos problemes.

I hi ha alguns problemes de caràcter estructural en la nostra agricultura. El minifundisme, com vosté ha dit, les explotacions xicotetes. I a això es tracta de ficar solució. Contra el minifundisme, ja sabem que fa ics temps va haver una llei i no donà resultat, però ara està treballant el cultiu en comú. I vosté l'ha definit com a pocs projectes, problemes burocràtics i tal.

Jo li he de dir que en la resolució de l'any passat se va fer en les quatre línies per complet, se va començar, s'està pagant, i únicament queda en les mesures mediambientals l'última línia que és afirmar ja la resolució de pagament. Per tant, abans que acabe l'any tots els llauradors que participaren en les sol·licituds del cultiu en comú hauran rebut la seua notificació i, si complixen les certificacions, el seu pagament.

Per tant, tot està seguint el seu curs, després d'haver ficat en marxa un pla de l'envergadura i de la dificultat del pla Millorar. Era ficar en conjunt tot el coneixement de la nostra comunitat i tots els sectors de la nostra comunitat. I totes les mesures que d'ahí han eixit s'estan ficant en marxa poc a poc.

Parlàvem dels jóvens. Efectivament, trobe absolutament necessària i reitere la meua oferta que ens asseiem amb els jóvens. Segurament són els únics que podran dir-mos quin és el futur del camp. Si no ens asseiem a parlar amb ells, i pot ser un congrés, o pot ser una mesa o pot ser el que vosté considere que és oportú, serà molt difícil que ells se senten implicats i que senten que les mesures que nosaltres estem dissenyant perquè s'incorporen i se queden en el camp són les que ells esperen de mosatros. Per tant, considere absolutament imprescindible seure amb ells, sentir-los -ja estic fent-ho-, sentir-los i acompanyar-los en eixes mesures.

No crec que quan vosté parla que s'ha perdut població en el camp, població de llauradors en el camp o que s'han perdut terres de cultiu estiga volent dir que és un fenomen de la Comunitat Valenciana, perquè és un fenomen que s'ha produït en tot el món occidental. Per tant, el que està passant ací és reflex de l'evolució de la nostra economia. Per tant, ací està passant el que està passant en totes les comunitats autònomes, i en totes les regions europees occidentals, i en totes les regions en les quals la gent i la gent jove ha trobat en altres sectors d'activitat una rendibilitat econòmica més alta i un nivell més alt de benestar.

Jo he fet una exposició en què he parlat de problemes del camp i per a cada problema una solució. Com en tots els sectors econòmics, hem de començar per pensar com volem que siga la nostra activitat, dissenyar-la, planificar-la. Tenim ahí tots els instituts, l'IVIA, i tota la nova xarxa d'instituts que estem desenrotllant, que són els que seran capaços de dir en cada moment què hem de produir, com ho hem de produir, què hem d'evitar fer i sobretot com podem atacar determinats problemes. Després tenim el món productiu, i per això he ficat algunes solucions també. Hem de planificar eixa producció d'acord amb el que mos done el resultat de la investigació, però també hem de planificar-la d'acord amb les hectàrees disponibles que tenim i allò que els nostres llauradors volen fer. I per això dos instruments: l'Observatori i el SIG. Tenim la informació adequada i tenim la forma de controlar-la. Per tant, fem una prospecció, estudiem, preveiem el que s'ha fer i fem eixe mapa de com ha de ser el món agrari de la Comunitat Valenciana. Fem eixe mapa entre tots. I segurament d'ací a quatre anys mosatros tindrem productes que seran els que tots els mercats mos estan demandant.

Però tot això no obvia, i no vaig a ser jo la que vaig a obviar, el problema del cost en el camp. No vaig a obviar eixe tema, evidentment. I no pot ser, i sóc jo la primera que no consentiré que això siga aixina, que en un sector tant potent com jo he descrit, encara que a vosté les dades no li ho pareguen, els indicadors són tan positius com jo els he descrit. Realment tenim una agricultura productiva, un sector agroindustrial potent i amb una gran capacitat exportadora. I el sector és tot en conjunt. El que no pot ser és que la part més dèbil de la cadena siga precisament el llaurador. Per tant, ahí és on estarem treballant. I per això he proposat també el contracte en el camp. I per això acompanyat de l'Observatori i del mapa de prospecció de com ha de ser el cultiu en la comunitat, perquè el llaurador puga cultivar el que en els mercats va a tindre demanda. Me pareix que són mesures exactament que van a allò més profund del problema del nostre camp.

Moltes gràcies.

(Aplaudiments)

La senyora presidenta:

Moltes gràcies, senyora consellera.

Per a la rèplica té la paraula el senyor Antoni Lozano.

El senyor Lozano i Pastor:

Gràcies, senyora presidenta.

El meu antecessor, el portaveu del Partit Popular, ha deixat caure ací unes qüestions que han sigut molt amables, però jo crec que, de veritat, si vosté sap on han d'apuntar-se els llauradors perquè venguen la taronja, diga-m'ho perquè ho direm de seguideta a la premsa i vore si ne té. La realitat vosté sap, sap que, per desgràcia, passa el contrari. Les cooperatives envien, reduïxen i el que queda per a ell. I el comerç privat ja, perquè ja ha deprés, també ha deprés d'ells -dic-, també envia a resultes.

Vostés han parlat els dos de pacte, i a més pacte per l'aigua. I lògicament mosatros pel pacte sempre, però contra el boicot no.

Mire vosté, sols la SEIASA a la Comunitat Valenciana en els últims tres anys ha invertit més de 350 milions d'euros en regadius. En Xest, en Turís, en Picassent, en la Vega Baixa, en el Vinalopó, més de 350. Sap que en la majoria de llocs vostés han boicotejat tot el que han pogut eixa activitat? Pregunte-ho, pregunte-ho en Xest. I ací hi ha una representant, que aleshores estava de directora general, i sap el que estic dient. Se va fer una actuació per vore. I per tant mosatros diem, pacte? Primer lleialtat institucional.

(Aplaudiments)

No parle ja la de la dessaladora, que estic escoltant per ahí. Estaria molt bé que la dessaladora la desboicotejaren i aixina tindríem l'aigua que necessitem.

No vull acabar la meua intervenció,

perquè vosté veja que tinc eixe tarannà que abans he dit, però lògicament el tema de l'aigua és que mos ha tocat la veneta. Hem fet, estem fent, farem molt més inclús que els plans que. , i sobretot els convenis que s'havien fet a la conselleria.

Però vull acabar -li dia- amb propostes i mesures urgents. En estos moments vosté ha parlat del tema de llauradors, que diu que això és normal que en una activitat moderna, en una societat moderna el sector primari envia al sector secundari i terciari els seus actius. Quan estàvem en l'any huitanta en el 16% de població activa al camp, sí. Quan en el noranta estàvem en el 8%, sí. Però vosté sap que en estos moments el nivell de població activa al camp estem per baix del 2,5%. ¿Sap que ni tan sols Holanda té un nivell tan baix de llauradors en el seu sistema perquè de veritat se creuen que és una qüestió institucional, és una qüestió primordial per a la seua economia tindre llauradors? Vosté me vol dir eixes polítiques que vosté ha estat plantejant ací, i que vaja per davant i me consta la seua voluntat, i que, sens dubte, com no la conec no ho puc dir que vosté l'haja incomplit. El que sí que dic és que en els 12 últims anys els plans que vosté ha dit ací en uns altres noms, ací res de res, perquè la realitat és la que parla, i la que parla és que estem en nivells tan baixos de població activa que ja me dirà en quin vímet fa la cistella que vosté està dient. Perquè és veritat que l'agricultura no va a canviar de mans, perdó, no va a desaparéixer, el que va a canviar és de mans. L'agricultura el que quedarà és en poquetes mans.

I vull fer una reflexió que jo crec que és molt interessant, sobretot des d'una posició en el cas meu d'esquerres. Ací hi ha un 90% d'agricultura a temps parcial, i vostés també ho saben. Eixa agricultura a temps parcial feia que finalment una cosa que era rendible, eixa renda se redistribuïa entre gran quantitat de gent com a un complement de renda. El que va a passar és que la propietat va a canviar de mans, no van a quedar llauradors, se van a fer en les terres altra gent. I el que era una riquesa de caràcter social, que era una riquesa que a tots mos beneficiava, en estos moments resultarà que estarà en mans de pocs.

Mire, si vosté vol, de veritat, en lloc d'un congrés, faça eleccions al camp i cride les organitzacions agràries; estan els jóvens, estan les dones, estan tots allí. No cal que faça un assemblearisme entre els llauradors, senzillament faça les eleccions, ja està. Cree beques per als jóvens i vorà com sí que s'incorporen. Faça 2. 000 quilòmetres de camins rurals que fan falta, que en l'última etapa nostra estigueren pel voltant dels 4. 000 o 5. 000 milions anuals fent infraestructures en els pobles i en este moment quasi, i vosté ho sap, té 6 milions d'euros. Faça que els pobles tinguen eixe caràcter i eixes ajudes que els faça falta per a poder mantindre, per a poder mantindre -insistisc- la població activa al camp, i sobretot en el món rural.

I quan parle de nuclis ja li passaré el llistat al senyor Giner, perquè a més són dades de l'Institut Nacional d'Estadística.

La senyora presidenta:

El senyor Lozano i Pastor:

. 74 nuclis han desaparegut i 84 tenen menys de cinc habitants.

Moltes gràcies.

(Aplaudiments)

La senyora presidenta:

La senyora consellera d'Agricultura, Pesca i Alimentació:

Senyories.

En el mes d'agost s'han produït dos fets sobrevinguts: un, l'arna de la tomata, que no ha eixit ací esta vesprada, i el granís que vosté o el seu company han anomenat. I, bé, m'agradaria poder dir que no ho havia comentat entre les mesures perquè em pareixia que era una resposta lògica, àgil i la que se mereixen els llauradors i les zones afectades. Les órdens amb les dotacions pressupostàries corresponents a les ajudes pel dany que ha fet la

tant en la zona del Perelló i Sueca com a la zona d'Alcalà de Xivert i els danys que ha fet la pedregada, entre elles a la zona de la Salzadella, ja estan a disposició de les organitzacions agràries, ja les han consensuat entre tots, ja estan en les dotacions pressupostàries. I, per tant, estan a punt de ser publicades i poder ser beneficiaris tots els llauradors que s'han vist perjudicats per eixos dos fenòmens naturals. Per tant, no me traguen assumptes que tal, quan estos dos assumptes, que són del mes d'agost, ja estan resolts.

I el mateix, sols que en col·laboració amb la Conselleria de Medi Ambient, en relació a l'incendi que s'ha produït. La part corresponent a la Conselleria d'Agricultura ja té la dotació econòmica, té identificades totes les partides i, com molt bé deia el senyor Pañella, efectivament, on hi havia cultiu se parava el foc, efectivament això és així. I ja estan identificats tots els possibles beneficiaris i l'orde estarà en breu al carrer. Per tant, dir-los que eixos assumptes que són importants i que s'havien retrotret a temes similars però molts anteriors, els d'ara, els d'este mes d'agost, ja estan solucionats.

I després, senyor Lozano, a vosté sols fer-li un comentari. Perquè, clar, quan me parla. Jo tot el que estic fent, des que he accedit a la conselleria, m'he reunit amb tots els sectors, he parlat jo crec que amb tot el món que té alguna cosa a dir en l'agricultura, però joves, majors, professionals, no professionals, de servicis, la indústria, els sindicats, amb tot, tot el món. I de moment estem consensuant absolutament totes les mesures. No hi ha hagut ninguna mesura que haja eixit de la

i no hi ha hagut ninguna mesura que no haja fet per a recolzar el sector. I l'exemple més clar és el d'este matí.

Estos dos últims mesos hem estat treballant una proposta conjunta de rebuig a l'OCM del vi, que vosté també sabrà que hi ha moltíssima preocupació en el sector. I podem estar parlant del final del sector de la vitinicultura valenciana si eixa OCM ix com està eixint. I esta consellera li ha entregat este matí el document de consens de totes les organitzacions agràries valencianes a la ministra, perquè siga ella qui encapçale eixa defensa i perquè siga ella la que en nom de tots els valencians rebutge l'OCM del vi a Brussel·les.

(Aplaudiments)

La senyora presidenta:

Y ahora sí, para la réplica té la paraula el senyor Josep Maria Pañella.

El senyor Pañella Alcàcer:

Gràcies, senyora presidenta.

Senyor Giner, gràcies per l'interés de les taronges del senyor Morera i a ell també li ho agrairia perquè és una preocupació, però no és el tema. El problema és que no són les taronges del senyor Morera de les que parlem sinó de les taronges de tots els agricultors. I ahí el problema és més gran. Una persona no pot donar solució amb tota la seua voluntat, no pot donar solució a eixa comercialització. I, per tant, això s'ha de solucionar en un altre moment.

A l'igual que tampoc no compartisc en absolut l'afirmació que no hi ha venda a resultes. Estem començant la campanya, però això ací se pot dir però voltat d'agricultors en un lloc que han passat la campanya passada no se podria dir eixa afirmació, no se podria dir. Si en esta campanya no passa tant de millor, però la campanya passada va estar així en eixa situació.

Hi ha una qüestió que sí que voldria aprofitar, perquè el tema ix i eixirà, supose. Bé, doncs, parlem de l'aigua, parlem de l'aigua; és que el tema ix. I cal dir una qüestió: i si tractem d'avançar i si intenta algú que avancem en eixe tema? Les postures actuals no ens porten ahí. Mentre no intentem seure'ns tots per a fer una acció de sumar propostes i ordenar propostes, i no només nosaltres sinó amb tota la gent interessada, no serà més que una discussió, perdone'm, una discussió demagògica i electoralista, mentre no ens seguem. Jo ho propose: seguem-nos, sense condicions, a parlar lliurement, a posar les propostes, a ordenar les propostes, però no només nosaltres sinó amb tota la gent interessada, que és el camí per avançar. I mentre seguim aixina serem simplement una actuació i que no fa riure, en absolut. Per tant, valga la proposta seriosa de trobar-nos tots i parlar seriosament d'este problema.

Poca cosa més. Estàvem dient que jo li oferisc la meua col·laboració, com crec que la té, perquè li he dit ja d'entrada que totes les propostes que van fent, li n'he criticat una i les altre no. L'altra cosa és que dibuixem en estos darrers anys com hem arribat a esta situació, que és el que he fet.

Simplement dir que endavant, fem una bona promoció dels productes valencians, però simplement com cal fer-ho. L'altra legislatura vam fer la Llei valenciana del vi, per exemple, i està bé, però seguim tenint problemes en trobar els vins valencians, la comercialització és el problema. Avui cal anar a buscar-los perquè no el tenim. Per tant, caldrà crear estes conductes i caldrà promocionar-ho tot. Cal aprofitar totes les situacions que mos oferix, com els grans esdeveniments que tenim, per a posar això a la vista del públic.

Jo he de dir que la Copa de l'

no ha estat un exemple en això, no ha estat un exemple que visualment se brinde amb xampany francés, se done un suc de taronja procedent del Brasil. I espere que si s'ha fet alguna paella, l'arròs no siga procedent de la Xina, perquè ja seria. Valga, que en tenim un altre per davant per a donar solució a això i aprofitar. I si cal ser patrocinadors a altres nivells, perquè isquen estos productes, que ho sigam. Però cal aprofitar-los perquè, si no, crec que estem inclús prenent una postura que seria ridícula.

I, per acabar, només una qüestió, que volia plantejar abans i se m'havia quedat, com és la següent. No sé per què repassant el programa del Partit Popular s'han quedat dues propostes que no han eixit. I me preocupa perquè eren unes propostes molt clares i dotades econòmicament. I una deia que proposaven donar una ajuda compensatòria al salari professional per als joves que s'incorporen en l'activitat agrària com a gestors del cultiu d'explotació en comú de 18. 000 euros anuals durant els tres primers anys de l'explotació. I, per cert, no sé si serà un error, diu que podien cobrar el tres de colp i cobrar 55. 000; se'n regalaven 1. 000 de més. No sé si això és un error o és aixina.

I l'altra que també deia que proposaven donar eixa mateixa ajuda de 18. 000 euros a aquells agricultors que cediren la seua explotació a un descendent si es retiraven abans del 55 anys. Era per reafirmar si eixes mesures són reals a data d'avui, si estaran dotades econòmicament en el pròxim pressupost per a dur-les endavant. I sense avançar-me, no em pronuncie, perquè si no fóra caldria criticar l'electoralisme d'este mesures. Per tant, tindrà també la meua força perquè es facen endavant, però no perquè siga una proposta electoralista. Perquè, si no, avui ens trobem que des d'un govern o altre se'ns pagarà la hipoteca, se'ns pagarà una dentadura nova, se'ns posaran ulleres tant si fa falta com si no fa falta, i en estos mesos d'eleccions, possiblement, no sé quantes coses se'ns regalaran per un costat i per l'altre. Siguem seriosos, he demanat serietat en el tema de l'aigua; demane serietat també en estos temes i que es clarifique si eixes mesures van a complir-se a partir d'ara també.

Moltes gràcies.

La senyora presidenta:

Moltes gràcies, senyor Pañella.

Té la paraula l'honorable consellera.

La senyora consellera d'Agricultura, Pesca i Alimentació:

Senyor Pañella.

Senyores i senyors.

Efectivament, en els pressupostos del pròxim exercici estaran incloses, sense errors tipogràfics ni aritmètics, les mesures que vosté proposa. El programa del Partit Popular, com ha dit abans un company de partit, és un contracte amb la nostra societat. I mosatros, com no podria ser d'una altra manera, complirem el programa del partit en estes eleccions.

Estic d'acord amb vosté, totalment, quan ha parlat de la deficiència en comercialització. Efectivament, jo crec que també ha sigut molt extensa la meua intervenció en temes de comercialització. Però si alguna mesura calguera incloure o modificar i tal, per suposat estaria encantada d'eixa suggerència.

Però jo abans d'acabar. o no m'agradaria acabar esta intervenció i esta última oportunitat que tinc de dirigir-me a vostés per a dir-los que jo crec que l'agricultura, la pesca i la ramaderia de la Comunitat Valenciana és molt més que la citricultura de la Comunitat Valenciana. Gràcies a Déu tenim en esta comunitat una potència agrària que va més enllà de la mateixa potència que ja té la citricultura. Tenim, com s'ha dit abans, fruita dolça, tenim una ramaderia intensa, tenim una potencialitat pesquera impressionant; però, a més, tenim un sector agroindustrial que és una potència com a regió europea.

Per tant, no ens confonguem i sapiem bé que quan parlem d'agricultura, pesca i ramaderia estem parlant molt més que de citricultura i estem parlant del sector agroindustrial de la Comunitat Valenciana.

Moltes gràcies.

(Aplaudiments)

La senyora presidenta:

Se suspén la sessió fins demà a les deu.

(Se suspén la sessió a les 19 hores i 46 minuts)

