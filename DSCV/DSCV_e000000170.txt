Ple de les Corts Valencianes realitzat el dia 19 d'octubre de 2005. Comença la sessió a les 10 hores i 45 minuts. Presideix el Molt Excel·lent Senyor Julio de España Moya. Sessió plenària número 61. Primera reunió.

Declaració institucional sobre la legalitat internacional i el respecte als drets humans en el territori del Sàhara Occidental.

El senyor president:

S'obri la sessió.

Bon dia, il·lustres diputades, il·lustres diputats.

Compte General de les Corts Valencianes i del Síndic de Greuges corresponent a l'exercici pressupostari de l'any 2004.

D'acord amb l'article 32. 1. 3 del Reglament de les Corts Valencianes, en nom de la Mesa, vull formalment comunicar a la cambra que el Compte General de les Corts Valencianes i del síndic de Greuges corresponent a l'exercici pressupostari de l'any 2004, una vegada acomplert el tràmit d'audiència en la Comissió de Govern i Interior, ha estat aprovat per la Mesa de les Corts Valencianes en la reunió del dia 26 de setembre de 2005, i es troba publicat en el Bolletí Oficial de les Corts Valencianes número 136.

Proposició de llei de salvaguarda del dret de l'elecció lingüística en l'atenció i la tramitació administrativa, presentada pel Grup Parlamentari Esquerra Unida-Els Verds-Esquerra Valenciana: Entesa (RE número 26. 247, BOCV número 99). Criteri del Consell (BOCV número 111).

El senyor president:

Proposición de ley de salvaguarda del derecho de elección lingüística en la atención y la tramitación administrativa, presentada por el Grupo Parlamentario Esquerra Unida-Els Verds-Esquerra Valenciana: Entesa, registro de entrada 26. 247, Boletín Oficial de las Cortes Valencianas número 99. Criterio del Consell, Boletín Oficial de las Cortes Valencianas número 111.

Por favor, no se pueden imaginar ustedes lo molesto que es estar leyendo o hablando en la tribuna y estar constantemente oyendo voces. Al mismo tiempo que el que expresa su opinión en la tribuna o en este micrófono, están hablando de otras cosas. Yo les ruego a ustedes que sean respetuosos un poco y si tienen que dialogar entre ustedes, salgan un momento al pasillo, y si no, hagan el favor de respetar al que está en la tribuna, por favor.

El senyor secretari primer:

El Grupo Parlamentario Esquerra Unida-Els Verds-Esquerra Valenciana: Entesa ha presentado la Proposición de ley de salvaguarda del derecho de elección lingüística en la atención y tramitación administrativa, por la que se pretende la modificación de la Ley 10/1985, de 31 de julio, de la Generalitat, de la Función Pública Valenciana, en la redacción dada por la Ley 6/1990, de 14 de noviembre, así como el establecimiento de unas determinadas medidas, obligaciones para las administraciones, para garantizar el ejercicio del citado derecho.

Primera. La Constitución Española (el senyor president colpeja amb la maseta) establece, en su artículo 23. 2, el derecho de los ciudadanos a "acceder en condiciones de igualdad a las funciones y cargos públicos, con los requisitos que señalen las leyes".

La instauración de un Estado de corte no unitario, derivado de la Carta Magna, y la consecuente admisión del bilingüismo, ha traído como efecto inmediato la consideración del conocimiento de las lenguas autóctonas en los procesos de selección del personal al servicio de las administraciones.

Esta previsión es total y absolutamente respetada en la administración de la Generalitat que, además del reconocimiento del bilingüismo en el Estatuto de Autonomía, compromete a la administración, y a las empresas de ella dependientes, a garantizar el conocimiento suficiente del valenciano de los empleados con relación directa con el público ­Ley 4/1983, de 23 de noviembre, de la Generalitat, d'ús i ensenyament del valencià.

La Generalitat actúa en concordancia plena con estos pronunciamientos judiciales, que en suma vienen a establecer el conocimiento de las lenguas cooficiales como un mérito y, sólo excepcionalmente, para la cobertura de puestos de trabajo de atención al público, como un requisito exigible. Sin embargo, esta exigencia no puede en modo alguno operar en la fase de selección del personal al servicio de la administración del Consell de la Generalitat, sino en la fase posterior de la provisión concreta de cada uno de los puestos de trabajo. Ello es así por cuanto la selección lo es a un grupo de titulación determinado y no a puestos concretos, no pudiendo, por tanto, determinarse a priori si el desarrollo de las funciones de los puestos a los que se accede conlleva la atención directa al público. Es en una fase posterior, la de provisión, cuando se aborda la cobertura de los puestos concretos, cuyas funciones y requisitos han sido previamente establecidos en la correspondiente clasificación de los mismos, introduciendo la exigencia del requisito lingüístico cuando, por razón de las funciones inherentes al puesto, éste sea necesario. Por tanto, el cumplimiento del derecho que se pretende a través de esta proposición de ley se materializa en este segundo momento, y el instrumento para su garantía es, precisamente, la adecuada clasificación de los puestos de trabajo.

La introducción de las modificaciones legislativas pretendidas en el texto refundido de la Ley de la función pública valenciana, imponiendo el requisito lingüístico para el ingreso en la función pública de la Generalitat, supondría una exigencia, desmesurada y discriminatoria, ya que afectaría a puestos en los que aquel no es necesario, si bien se introduce como un mérito en todos los procesos selectivos.

El senyor president:

El senyor Cardona i Pla:

Gràcies, senyor president.

Senyors diputats, senyores diputades.

Per començar, hem escoltat el "criterio" del Consell sobre la presentació d'aquesta proposició de llei. No hem escoltat el "criteri" del Consell, encara que jo els assegure que estava. El Consell va contestar en valencià, però se'ns ha llegit el criteri en castellà. Açò és molt més que un símptoma. És un indicador molt clar de la normalitat que ens volen imposar, de la normalitat amb què diuen que s'han de gastar les dos llengües oficials ací, al País Valencià.

No sé si formarà part d'eixa campanya que diu que ens traguen la llengua però, sincerament, nosaltres ens sentim ofesos i que es riuen de nosaltres i ens fan burla quan fan este tipus d'intervencions.

Espere que la persona que em conteste ho faça almenys en valencià, amb una miqueta de respecte a la proposició que presentem i al grup parlamentari que la presenta.

Nosaltres no haguérem volgut haver de presentar aquesta proposició de llei. Nosaltres haguérem volgut que simplement les persones quan vullgueren ser ateses en l'administració i vullgueren fer-ho en valencià, ho feren.

Nosaltres voldríem que quan a una persona li demanen que s'identifique i ho fa en valencià, simplement s'acceptara que eixa llengua és una llengua d'utilització normal i que no fa a la persona diferent ni estranya ni rara.

Nosaltres voldríem que quan u va a examinar-se del carnet de conduir poguera fer-ho en valencià i no només que el dret estiguera limitat als que estan asseguts a la dreta del tribunal. Això, els recorde, ha passat. Diverses persones no van poder examinar-se en valencià perquè no estaven a la dreta del lloc d'examinar-se.

Nosaltres no haguérem volgut haver de presentar esta llei perquè el dret a relacionar-se amb l'administració en valencià estiguera realment cobert. Però això no és aixina.

És cert que l'Estatut d'Autonomia diu que tenim dos llengües cooficials. És cert que diu que la Generalitat garantirà l'ús normal del valencià. És cert que en la legislació estatal es diu que en les comunitats autònomes que tenen dos llengües se farà el necessari perquè els llocs de treball necessaris coneguen les dos llengües oficials. És cert que la Llei d'ús i ensenyament del valencià diu que l'administració ha d'atendre en valencià els seus administrats. Tot això és cert, però la realitat és que de tot açò no existix un compliment real. Tot açò és fum de canya, com es diu en valencià. És un dret buit i fofo, absolutament inexistent. (Remors. El senyor president colpeja amb la maceta)

Jo els podria contar totes les vegades que he hagut de fer la documentació dos vegades perquè m'atengueren en valencià, però no és este el moment de contar-los totes les vegades que m'he trobat amb un xoc amb l'administració, amb la impossibilitat de tramitar els meus documents en valencià. Però jo els puc dir que existix una actitud generalitzada i contínua d'entrebancament del valencià.

Vull ficar-los dos exemples que van eixir a la llum pública. Un, que va ser que dos persones estrangeres no van poder empadronar-se en el carrer de Dalt de València perquè no existia eixe carrer en el nomenclàtor que tenien en l'ajuntament. Però també els puc dir que un barri de València per a celebrar les seues festes populars va tindre un retard de quinze dies a contestar-li la seua sol·licitud de taules i cadires, perquè van haver de traduir la petició en l'Ajuntament de València. I la traducció de la petició va suposar dos setmanes de retard.

És habitual que les persones que intentem gastar el valencià en les relacions amb l'administració hàgem de fer la faena dos, tres vegades, i quan la fem encara se'ns retarda i trobem entrebancs per a tindre les solucions amb la rapidesa habitual. Per no comentar les vegades que les instàncies estan escrites en castellà perquè una persona només haja d'omplir el nom i el motiu, i les instàncies en valencià se les ha d'escriure cadascú de la seua mà.

Bé, tot això és aixina, per no recordar-los també el que dia l'Acadèmia Valenciana de la Llengua en una declaració institucional ­l'Acadèmia Valenciana de la Llengua, eixa institució que és seua, i a la qual no li fan ni. , no sols un poquet de cas, és que no li fan cap cas­, i dia que s'hauria de garantir el dret dels ciutadans a usar i ser atesos en valencià en l'administració pública assegurant la capacitat lingüística adequada dels funcionaris i treballadors públics.

Com tot això no està garantit, quan un ajuntament ha intentat ficar el requisit lingüístic en una plaça, en una o en dos, s'ha recorregut als tribunals. I les sentències del Tribunal Superior de Justícia valencià, que en lloc de ser valencià pareix que siga d'una altra comunitat, sempre ha donat la raó als recurrents dient que encara que es pot exigir el valencià per a unes determinades places, la Llei de la funció pública valenciana diu que només s'ha de fer com a mèrit i no s'ha de demanar com a requisit. És a dir, no només no es complix la llei sinó que n'hi ha una llei concreta, la Llei de la funció pública valenciana, que especifica que el valencià no es pot demanar com a requisit, només es pot demanar com a mèrit. I, per tant, el Tribunal Superior de Justícia, en una interpretació rigidíssima d'una llei que és inferior a moltes altres lleis d'àmbit estatal, inferior a l'Estatut d'Autonomia, però, interpretant de la manera més estricta possible, diu que només es pot demanar com a mèrit.

Nosaltres presentem esta llei. Què diu esta llei? Me pareix que inclús a la millor el Consell deuria llegir-se-la per a saber com fer el criteri que després explicarà una miqueta. , o com argumentar el seu criteri davant d'esta petició.

Esta llei diu el següent: "Tots els valencians tenen dret a ser atesos en la llengua de la seua elecció dins l'àmbit territorial d'aquesta comunitat autònoma". Això fa, independentment de quina administració siga ­pot ser una administració perifèrica de l'Estat­, mentres estiga en el País Valencià, si una persona vol ser atesa en valencià, l'administració ha de respondre al seu dret.

Què diu després? Que si és una institució valenciana, encara que no estiga ubicada, la seua oficina, el seu lloc de treball, aquí, en el País Valencià, també tenim dret a ser atesos en valencià. A vore, si jo vaig a l'oficina de la Comunitat Valenciana en Madrid, m'atendran en valencià? Si jo vaig a l'oficina que n'hi ha en Brussel·les, m'atendran en valencià? Si jo vaig a les oficines de l'Ivex, m'atendran en valencià? No m'atendran en valencià perquè en ningun lloc s'exigix a ningun dels funcionaris que conega el valencià.

En tercer lloc, nosaltres demanem que eixe dret no només està en la qüestió de l'atenció personal, en la parla de tu a tu, sinó que si s'enceta un expedient en valencià continue tot l'expedient en valencià i se conteste en valencià. A vostés no els haurà passat, probablement, perquè no ho hauran intentat mai, però intentar iniciar l'expedient de llicència d'obres en valencià en l'ajuntament és absolutament impossible, perquè el funcionari te pot contestar en valencià però tota la tramitació serà en castellà. Quan te contesten n'hi ha un 90% de possibilitats que te contesten en castellà. Per tant, fes una altra faena de demanar el recurs perquè te contesten en valencià! A la millor, la segona vegada te contesten en valencià, a la millor. En moltes ocasions, ni això!

Quants expedients coneixen vostés de PAI que estiguen tramitats en valencià? Quantes obres? Quants projectes d'alguna conselleria estan redactats en valencià? La qüestió és que l'escassesa en eixes coses és totalment terrible.

Per tant, nosaltres, simplement, el que diem és que per a garantir eixe exercici del dret simplement s'exigirà el requisit del domini suficient del valencià ­atenció! ­ només en les places que comporten relació directa amb el públic i la tramitació d'expedients. Només en eixes ocasions, en les ocasions en què els funcionaris han d'entendre el valencià i han de redactar aspectes en valencià.

També, que per a la gent que no ho conega, s'organitzaran els processos formatius. Eixos processos formatius que diuen que estan en marxa però que no aconseguixen que els nostres funcionaris aprenguen el valencià de cap manera.

I, per tant, nosaltres, en els següents punts modifiquem la Llei de la funció pública valenciana, però només la modifiquem en dos punts concrets: en el que diu que per a fer efectiu el dret de les persones a ser ateses en valencià, si així ho desitgen, eixe requisit se podrà demanar en les oposicions. I s'haurà de demanar de manera obligatòria en totes aquelles places que suposen atenció al públic en les zones valencianoparlants.

Bé, vostés fixen-se que és una llei absolutament simple i molt clara i molt definida. L'única cosa que pretén és que els ajuntaments, cada administració puga demanar eixe requisit i no li vinga un tribunal a dir-li que la llei només li permet demanar-lo com a mèrit.

I ací ens contesta el Consell amb el seu criteri. El seu criteri diu que per a accedir als llocs públics s'ha de complir el criteri constitucional de condicions d'igualtat. I sembla ser que demanar el valencià lleva la condició d'igualtat. Podem demanar anglés, podem demanar que un professor conega matemàtiques, podem demanar que conega informàtica, però no li podem demanar que conega el valencià.

Jo no sé per què no diuen que no demanen cap requisit, perquè totes les persones estiguen en condicions d'igualtat! Se demanen els requisits que són necessaris per a cobrir una plaça. La polèmica, que diuen vostés, està resolta des de fa molt de temps pel mateix Tribunal Constitucional. El que passa és que vostés no volen llegir les sentències que no els donen la raó. I no els donen la raó al que vostés pretenen, que és que simplement el valencià no siga utilitzat amb normalitat. Perquè, com vostés diuen bé, la Llei de règim jurídic de les administracions públiques i del procediment administratiu comú reconeix el dret de les persones interessades a ser ateses en valencià. La Llei de la funció pública valenciana només diu que se valorarà com a mèrit, una vegada superades les proves selectives.

És molt curiós que vostés mateixos anomenen aquí una sentència del Tribunal Constitucional, la sentència del 26 de juny de l'any 1986, que diu que en general no és exigible, però que se pot exigir en tots aquells casos en què la plaça estiga directament vinculada a l'atenció dels administrats de les llengües de la mateixa comunitat autònoma. És a dir, la mateixa sentència que el Consell posa com a exemple que no es pot demanar com a requisit diu, explícitament, que és possible demanar-la com a requisit.

Què ens trobem aquí? Aquí ens trobem una actitud de rebuig al valencià. Ens trobem una actitud de rebuig a la necessitat de normalització. Ens trobem que fan una interpretació totalment artificiosa per a confirmar el que vostés volen confirmar. I no lligen ni inclús les línies que vostés mateixos posen en el criteri del Consell. La sentència del Tribunal Constitucional diu que no és discriminatòria l'exigència quan siga imposada per a cobrir places que estiguen directament vinculades a l'atenció dels administrats de les llengües de la seua comunitat autònoma. No sols això, n'hi ha unes altres sentències posteriors que confirmen esta cosa que els estic dient. Però vostés no se les lligen. No se les lligen perquè no els interessa.

No sols això, en la Llei de la funció pública catalana el que figura és el següent: en el procés selectiu haurà d'acreditar-se el coneixement de la llengua catalana, la seua expressió oral i escrita. Sense cap tipus de limitació, simplement haurà d'acreditar-se. Esta condició d'una llei catalana ha passat tots els filtres de constitucionalitat. És constitucional. I hui en dia a tots els funcionaris, atenguen o no atenguen el públic, estiguen en una zona catalanoparlant o no estiguen en una zona catalanoparlant, este punt és d'obligat compliment. Ara, nosaltres, no. Els valencians no hem de tindre eixa possibilitat. Per tant, nosaltres no anem a demanar mai el requisit lingüístic per a les places d'atenció al públic.

Per una altra part, el criteri del Consell diu que la nostra proposta de llei imposaria el requisit lingüístic per a l'ingrés a la funció pública. No és cert. La nostra proposta de llei imposaria el requisit lingüístic només en aquelles places que hagen d'atendre al públic en valencià i només d'aquelles places que hagen de tramitar expedients en valencià. Per tant, no imposa el requisit. Simplement diu que el requisit és exigible en els punts que el Tribunal Constitucional deixa exigir-lo.

Per tant, ja estic fins i tot dubtant que el Consell de la Generalitat, a l'hora de fer este criteri, s'haja llegit la nostra proposició de llei i no haja fet simplement una expressió de la seua voluntat.

A tot açò ja els he expressat les denúncies públiques, però la situació del valencià continua degradant-se. Continuen traent-li la llengua a la utilització normal del valencià. I ací tenim el Decàleg d'Ares, que indicava que l'administració anava a atendre en valencià, i que un funcionari començaria el seu tracte amb un administrat en valencià. Que el Decàleg d'Ares és la prova més gran de fracàs d'un polític en esta pròpia comunitat, induïda per les pròpies persones del propi Partit Popular. Les mateixes persones del Partit Popular no estan d'acord que a les persones en el País Valencià se les atenga en valencià.

I per això estan en contra de la nostra proposició de llei. I diuen: "és que en la propera Llei del règim local apareix el dret". Apareix el dret com ha aparegut en la Llei d'ús i ensenyament del valencià. Apareix el dret com apareix en l'Estatut, en l'antic i en l'estatutet nou que han fet. En tots apareix el dret. Però és un dret fofo, buit de contingut.

El senyor president:

El senyor Cardona i Pla:

. i que a més vostés no volen omplir-lo. El que vostés volen és que el valencià no s'utilitze amb normalitat. I creuen superior el dret d'uns funcionaris a no conéixer el valencià que el dret de tots els valencianoparlants i els drets dels administrats a ser atesos en valencià quan aixina ho volen.

Nosaltres considerem funest el criteri del Consell, i considerem també terrible que continuem amb la situació que continuem, menyspreant la nostra llengua de la manera que vostés la menyspreen. (Aplaudiments)

El senyor president:

El senyor Pérez Fenoll:

Gràcies, senyor president.

Senyores diputades i senyors diputats, bon dia.

Senyor Cardona, vosté apuntala o recolza tota la seua petició, o la petició del seu grup, l'Entesa, en una premissa que no és veritat. Ha eixit ací a la trona, conta uns fets anecdòtics, puntuals, molt concrets i vol donar una característica d'habitual a una cosa que és molt anecdòtica. Hui en dia, les persones que volem utilitzar el valencià l'utilitzem allà on volem perquè estem recolzats per la Generalitat i pel Consell. No és veritat que no es puga utilitzar el valencià.

I jo li conteste en valencià no perquè vosté ho ha demanat, sinó perquè és la llengua meua i la puc utilitzar independentment com el castellà. Si el secretari de la Mesa ha volgut llegir en castellà, jo ho he entés i vosté crec que també ho ha entés, i no tenim perquè rebutjar cap de les dos llengües, ni el castellà ni el valencià. Jo crec que hem de defendre les dos. Jo parle en valencià no perquè vosté m'ho demana, sinó perquè a mi m'apetix.

L'assumpte que hui ens ocupa jo considere i el meu grup considera que és un assumpte molt important, importantíssim per a la nostra comunitat. Cada vegada són més les persones que es preocupen del nostre idioma, cada vegada són més les persones que s'incorporen a la línia en valencià i parlen el nostre idioma. Però també a dia de hui li puc dir que este fet, el de l'idioma, pot passar a segon pla si el govern de Madrid, el govern del Partit Socialista recolzat per l'absent senyor Pla, del Grup Socialista, va negant-nos l'aigua que necessitem. (Remors) A la comarca meua, a la comarca meua. ­si em deixen els companys de l'esquerra­, a la comarca meua sofrirem molt una involució econòmica si no s'arregla allò de l'aigua, i el de menys serà l'idioma en què ho diguem. Però, el que fa falta és aigua per a aquella comarca. (Aplaudiments)

El senyor president:

El senyor Pérez Fenoll:

Com no podria ser d'altra forma, el criteri que jo vaig a exposar és el criteri del meu grup i el meu grup coincidix plenament amb el criteri expressat pel Consell. A continuació, expressaré els raonaments per a demostrar que és innecessària la presa en consideració de la proposició de llei presentada, perquè considerem que el dret de les persones interessades a utilitzar i ser ateses per l'administració de la Generalitat en la llengua valenciana està suficientment garantit. No considerem necessari arreplegar les modificacions i els suggeriments proposats.

La proposició de llei de salvaguarda del dret d'elecció lingüística en l'atenció i tramitació administrativa pretén la modificació de la Llei 10/1985, de 31 de juliol, de la Generalitat, de la funció pública valenciana, en la redacció que fa la Llei de 6/1990, de 14 de novembre, i també suposaria l'establiment de determinades mesures en forma d'obligacions per les administracions.

Si bé el Consell ja ha expressat que considera positives totes les iniciatives dirigides a tractar de garantir l'exercici del dret dels ciutadans a ser atesos per l'administració en la llengua que trien, de les dues oficials en la nostra comunitat, estima innecessària la incorporació a la normativa actual vigent de suggeriments i de les modificacions proposades. Son moltes les raons que avalen esta falta de necessitat.

La Constitució espanyola, com feia referència l'escrit del Consell, reconeix el bilingüisme en algunes comunitats. A la volta, el nostre Estatut establix també el dret dels ciutadans a accedir en condicions d'igualtat a les funciones i càrrecs públics amb els requisits que assenyalen les lleis. La polèmica es genera si el coneixement d'una llengua cooficial diferent al castellà pot constituir en les comunitats on tinguen dos llengües com és la nostra, com deia, pot constituir un requisit per a accedir a la funció pública local i autonòmica. Sobre esta qüestió hi ha jurisprudència i és molt clara. La possible discussió que siga un mèrit o siga un requisit està aclarida en les sentències del Tribunal Constitucional i en les sentències del Tribunal Suprem. Així, el Constitucional admet que el coneixement de l'idioma autòcton es considerarà un mèrit, però no pot ser considerat com un requisit. Així també, el Suprem aclarix que com a principi general s'ha d'avaluar com a mèrit no eliminatori el coneixement de les llengües cooficials diferents al castellà.

Ara bé, per les places concretes. ­senyor Ribó, li ho aclarisc, senyor Ribó­, per les places concretes i per defensar i garantir el dret a usar l'altra llengua cooficial per part dels ciutadans, els poders públics competents poden donar-li el caràcter de requisit a la prova del coneixement de l'idioma cooficial, però esta prova es considerarà discriminatòria quan siga per a ocupar altres places de treball no vinculades directament amb el tracte al ciutadà.

Com es fan les coses ací, a la nostra comunitat? La Llei de règim jurídic de les administracions públiques i del procediment administratiu comú reconeix el dret de les persones a utilitzar la llengua que trien. L'administració nostra reconeix el bilingüisme en l'Estatut d'Autonomia i compromet a l'administració i a les empreses que d'ella depenen a garantir el coneixement suficient del valencià dels empleats amb relació directa amb el públic, cosa que ve arreplegada en la Llei d'ús i ensenyament del valencià. També aclarir que la Llei de la funció pública valenciana en els processos de selecció requereix el coneixement de valencià, o, si escau, el compromís a ensenyar-se'l.

Per tant, com la Generalitat actua amb concordança plena amb els pronunciaments judicials, amb la Llei de la funció pública valenciana, amb la Llei del règim jurídic de les administracions públiques i del procediment administratiu comú i amb la Llei d'ús i ensenyament del valencià, pensem que en este moment no cal canviar res més.

Moltes gràcies i bon dia.

El senyor president:

El senyor Cardona i Pla:

Jo ja sé que no els dóna cap vergonya dir el que diuen, jo ja sé que no els donen cap vergonya els arguments que gasten ni que el diputat que isca ací a contestar-me simplement agarre el criteri del Consell i el torne a llegir de manera idèntica. Jo ja sé que a vostés els importen molt poquet els arguments i els raonaments que jo puga donar-los, per això tenen majoria absoluta. Però,el que vostés fan de vegades des d'esta trona no té nom, ni la liquidesa que els donen vostés a tots els debats ni el respecte que els oferim els grups de l'oposició, que pense que els oferim molt poquet respecte.

La qüestió que molts drets puguen ser reconeguts en una llei i que després no es mou ni un dit per a fer-los realment efectius, que tot depén de la pura voluntat dels funcionaris que n'hi ha en un lloc determinat. No només en este dret, però en este dret concretament, en este dret concretament. No mouen ni un sol dit per a garantir que una persona que vullga ser atesa en valencià ho siga. I n'hi han moltes, moltes actituds d'entrebanc al valencià en l'administració en què vostés no fan res per a corregir-les, i no fan res simplement perquè no volen. És una qüestió de voluntat, no és una qüestió de legalitat. La llei permet de manera total i absoluta, les sentències del Tribunal Constitucional, les sentències del Tribunal Suprem, totes les sentències permeten exigir el requisit lingüístic en una comunitat que tinga dos llengües, totes les sentències, inclosa la que anomena el Consell en el seu criteri.

És un tema clarament resolt des de fa molt de temps, però ací al País Valencià l'administració es nega a canviar les coses. Conseqüència: quan un ajuntament ho demana i presenten un recurs, el Tribunal Superior de Justícia de València rebutja les oposicions perquè la Llei de la funció pública valenciana no permet exigir-ho com a requisit. L'única llei que impedix demanar-ho com a requisit depén del tot de la Comunitat Valenciana, de manera total i absoluta. I si vostés mantenen eixa llei és perquè volen que les persones que estan en contra del valencià puguen presentar recursos de manera continuada i de manera permanent.

Jo crec que vostés haurien de tindre vergonya pel tracte que li donen al valencià, però tampoc en tenen, de cap manera. Vostés simplement es dediquen a embolicar, a generar conflicte, mentre les denúncies públiques van augmentat, però moltes voltes simplement no hi ha denúncia pública perquè els ciutadans valencians no som uns herois que hàgem d'estar repetint tots els tràmits administratius dos i tres vegades i, després, hàgem, a més a més, de portar-lo a la justícia perquè no se'ns ha atés de manera adequada. Això està passant sistemàticament. A vegades ix en els diaris, moltes vegades no, perquè simplement els diaris ja saben que això és una qüestió contínua i permanent.

Requisit lingüístic a l'administració. Segons un estudi d'Intersindical Valenciana, es demana el requisit lingüístic al 3% dels funcionaris de l'administració que no siguen docents. En la conselleria concretament de Cultura hi ha 3. 305 funcionaris d'atenció al públic i només a 31 se'ls demana el requisit lingüístic. En la Coput ni un. Clar! , ells treballen en un altre tipus de coses. En Presidència se'ls demana el requisit lingüístic a 17. En Agricultura, a 2. Aixina anem! N'hi ha un total d'unes. 134 places a les quals se'ls demana el requisit lingüístic. Visca la defensa del valencià! I vostés mentre ens estan embrutant amb eixes campanyes que diuen que sí mentre la realitat és que no, que no continuadament, només propaganda, pureta propaganda.

La situació concreta del valencià és que el triple dels ciutadans preferixen expressar-se en castellà abans que en valencià, que el valencià de l'any 92 fins ara ha perdut en persones que entenen el valencià, persones que saben parlar en valencià, i ha pujat un pelín en les persones que saben llegir i saben escriure perquè l'escola els ensenya a llegir i a escriure, però es parla cada vegada menys en valencià, es parla cada vegada menys en valencià perquè l'enquesta que fan les pròpies institucions que vostés creen, l'Acadèmia Valenciana de la Llengua, aixina ho diuen, i diuen clarament que des de l'any 2000 al 2005 ha baixat l'ús quotidià del valencià, i ha aparegut una nova classe de parlants del valencià, els valencianoparlants passius, persones que coneixen el valencià però que no poden gastar-lo, no poden utilitzar-lo en cap entorn.

El senyor president:

El senyor Cardona i Pla:

. perquè cap entorn dels seus naturals el coneix.

Per tant, nosaltres considerem este rebuig una mostra que vostés no tenen vergonya, però també una prova que haurem de fer un esforç per a traure'ls a vostés d'ací, perquè si no, esta llengua està greument en perill, no només en l'administració, sinó en tot el seu ús quotidià i en el propi País Valencià.

El senyor president:

El senyor Pérez Fenoll:

Gràcies, senyor president.

Senyor Cardona, com pot dir vosté a dia de hui que n'hi ha menys gent que parla el valencià a la Comunitat Valenciana que en l'any 92? Com? Vosté ho utilitza la paraula que no tenim vergonya, però vosté té una altra cosa. Com pot dir ací dalt que n'hi ha menys gents ara que parla el valencià que en l'any 92? Com pot dir això? És impossible. No s'ho creu ni vosté, ni el seu grup, ni els de l'esquerra, ni els de la dreta ni els de fora d'ací. No s'ho creu ningú. Home! , per favor.

Ens porta uns arguments, i els arguments que ens du són uns fets puntuals, quatre que vosté ha enviat a alguna conselleria per armar camorra. Això és el que passa. I, després, quatre que han posat denúncies. Diu que les denúncies són una bestialitat. Quantes denúncies n'hi ha, per favor ? Quantes ? Diga-m'ho. Quantes? Si vosté sabera quantes n'hi ha i foren moltes, ho haguera dit ací, però són poquíssimes, perquè són quatre que vosté envia a muntar una miqueta de folló.

El valencià ha estat molt tranquil, i nosaltres volem que seguisca tranquil. Són vostés el que ho menegen, són vostés els que ho menegen. Per favor! Com diu que n'hi ha moltes denúncies, que la gent no parla valencià? Tot invencions. O vosté viu en un país d'estos catalans per ahí dalt? No sé, allí parlaran el català, no el valencià, naturalment.

Mire, torne a repetir-li, el Consell i la Generalitat, a l'hora de cobrir els llocs de treball respecten totalment la llei. El coneixement de les llengües cooficials és un mèrit, i quan el lloc de treball que va a cobrir-se ja se sap que és d'atenció directa ciutadana, es considerarà un requisit. Aclarir que esta exigència no pot de cap manera operar en fase de selecció del personal al servici de l'administració, sinó en la fase posterior de la provisió concreta de cada lloc de treball. Això és així perquè la selecció ho és a un grup de titulació determinat i no és a un lloc concret. En la fase posterior, quan es tracta de cobrir llocs concrets, s'introduïx l'exigència del requisit lingüístic.

Per tant, el compliment del dret que es pretén a través d'esta proposició es materialitza en este segon moment. La introducció de les modificacions legislatives preteses, imposant el requisit lingüístic per a l'ingrés en la funció pública valenciana, suposaria una exigència discriminatòria a dia de hui, ja que afectaria a llocs en què no cal, per no tindre una atenció directa al ciutadà. Però per a tots estos llocs, el text refós de la Llei de la funció pública valenciana garantix el coneixement suficient de la llengua valenciana a l'exigir en tots els processos selectius l'acreditació del valencià o el compromís d'ensenyar-se'l.

Com veu, a dia de hui, no és necessari aprovar la seua proposta. I quan munte a esta trona, si vol dir-nos que tenim vergonya, diga-nos-ho amb dades concretes, no diga que hi ha més denúncies que mai, que hi ha quatre denúncies posades per quatre de vostés, perquè en són quatre i així nos ho demostren les dades. I dir-li que seguisca per eixe camí, seguisca recolzant el valencià, parlant l'idioma valencià, que això farem tots, des de la dreta i des de l'esquerra, que volem molt el nostre idioma.

Res més i moltes gràcies.

El senyor president:

La senyora Escudero Pitarch:

Molt bon dia, senyores i senyors diputats.

Estem d'acord amb la pressa en consideració d'aquesta proposició de llei que presenta l'Entesa, perquè pensem que les iniciatives que vénen dels grups han de ser debatudes en aquest parlament. Sempre hem mantingut el principi de no furtar el debat, independentment del que després es vote. I ho fem, en primer lloc, perquè està bé que es debatesca sobre un dret que no està reconegut ni consolidat, però que és fonamental per ser i fer un país més valencià. I, en segon lloc, perquè amb independència del criteri que tinga el Govern, pot no ser coincident amb el que tinga aquest parlament.

El Grup Socialista i jo mateixa ja vam defensar en la Comissió de Coordinació, Organització i Règim de les Institucions de la Generalitat, celebrada el 22 d'abril de 2004, una proposició no de llei en què exigíem el requisit lingüístic per a tota la funció pública valenciana, que evidentment va estar votat en contra pel Grup Popular. Era fonamental i continua sent-ho hui mateix, encara que el que hui ens afecta és la salvaguarda del dret a l'elecció lingüística, del dret que tenim els ciutadans per a ser atesos en la llengua que triem. Hi ha aspectes semblants, i nosaltres volem tornar a fixar-los amb determinació, per tal de posar damunt de la taula el nostre compromís en i per la llengua, i la necessitat d'acomplir, dia darrere de dia, la legislació que és vigent, entre la qual es troba ­si la troben alguns que no la gasten­ la Llei d'ús i ensenyament del valencià, així com l'Estatut d'Autonomia i la pròpia Constitució de l'estat espanyol, que emparen aquesta exigència.

Ja diem aleshores que, per poder respectar les prescripcions legals, l'administració valenciana havia de garantir que totes les persones que accedeixen a l'administració han de conéixer les dues llengües oficials: el valencià i el castellà, perquè el dret del ciutadà a ser atés en qualsevol de les llengües no pot ser mai exercit si els funcionaris desconeixen alguna de les llengües, i que aquesta mesura és comuna a altres tipus de treball on es demanen els coneixements propis de cada treball a què s'aspira.

El coneixement de la llengua pròpia entra dins de les obligacions pròpies no d'un ciutadà, sinó d'un treballador que desenvolupa determinat treball. De res serveixen, per tant, les declaracions grandiloqüents, tipus el decàleg del senyor González Pons o el pacte per la llengua, si el Govern de la Generalitat i el Grup Popular que li dóna suport no adquireixen el compromís per la llengua i donen exemple, no sols en parlar sinó en les lleis que han aprovat i de les quals s'han de servir.

La realitat valenciana d'avui ens mostra que la Generalitat i que vostés no tenen cap interés en la posada en valor de la llengua pròpia, que sols parlen en valencià i del valencià quan es tracta del nom de la llengua. Però que les seues mesures per incrementar-ne l'ús, per fer real aquest dret que avui reclamem, són pacates, insatisfactòries i insuficients. Per vostés, pel Grup Popular, malgrat tot el que diu, el valencià és una llengua simbòlica, de fanfàrria, de falles i de festa.

I, miren, vostés sí que fan una tria a l'elecció lingüística. Trien constantment quina és la llengua de la Generalitat i de la seua administració: el castellà. I no es tracta que posen una vegada més sobre la taula que açò és una comunitat bilingüe. Nosaltres podem ser bilingües, trilingües o quatrilingües. Es tracta que es reconega d'una vegada per totes el fet lingüístic, la realitat diferenciada que tenim i els drets lingüístics de les persones que vivim i parlem en valencià. Malgrat el que haja dit el Grup Popular, això no és així. La nostra llengua, el valencià, continua sent una llengua minoritzada i els qui parlem valencià no gaudim dels mateixos drets que els qui parlen castellà, i a més no comptem, ni tenim el suport dels poders públics. La nostra llengua, el valencià, continua sent subsidiària del castellà en totes les relacions que s'estableixen entre qualsevol administració i la ciutadania. La nostra llengua, el valencià, és pròpia sols per a alguns, per als que no tenim el dret garantit. Per a vostés és pròpia sols en el paper.

Jo voldria recordar que eixe era el motiu i l'objectiu ressenyable i aplicable en la Llei d'ús i ensenyament, és a dir, que els valencians i els ciutadans valencians, pogueren i volgueren fer ús del valencià en qualsevol àmbit, ho tinguérem garantit com a dret i es poguera usar tant en les relacions públiques com en les privades i a rebre informació en valencià.

El desenvolupament de la llei ha estat deficient i escàs, i la presa de mesures per garantir l'ús normal i la seua promoció, inexistent. Tot ha depés i continua depenent hui de la voluntat dels responsables dels diferents departaments, i sols amb el voluntarisme és impossible avançar. Sols han establert vostés un barem de mèrits en el coneixement del valencià per als funcionaris, mèrit, i mai condició sine qua non. Massa sentències, com diuen els companys, tenim.

I jo no sé si seria pertinent establir ací un catàleg de tot el que la llei mana i recomana i que vostés no han complit respecte a actuacions administratives de la Generalitat, a comunicacions, a l'atenció de persones, a l'àmbit de la justícia, a la documentació oficial, als mitjans de comunicació, a la tramitació d'expedients, per la manca de temps. Però, mire, sí un exemple per a il·lustrar. La pàgina web de la Generalitat quan l'obrim, quan l'obrim, apareix sempre en castellà i la informació que vostés donen en la versió en valencià també és en castellà. Si volen, quan acabe el debat, vagen i ho poden comprovar. Esta és la seua voluntat.

Sí que m'agradaria dir que és pertinent que en allò que havíem avançat, com era el cas de l'ensenyament, avui estem retrocedint. No hi ha rastre del valencià en els ensenyaments especialitzats, ni en la formació professional no reglada, ni en les universitats. Tot, a la voluntat. I dia darrere de dia és més clarivident que els valencians que utilitzem públicament el valencià no tenim seguretat, ni garanties en els drets lingüístics que ens emparen. Les iniciatives d'este govern són dèbils quan no escasses, i continuen sense reconéixer de facto i de lliure el fet lingüístic del País Valencià.

Per tant, nosaltres tenim dret a viure i a treballar en la nostra llengua i tenir la seguretat que podem fer-ho sense limitacions, la seguretat de no ser discriminats per raó de llengua i que podem fer-ho en els àmbits públics, socials i personals, i de triar, sobre tot de triar. No podem triar, escollir, perquè quan ho fem no tenim la resposta que desitgem.

Per a què val, per tant? Quins instruments coercitius apliquen vostés quan jo vaig i parle en valencià i em contesten en castellà ? Qui controla el compromís d'adquirir el valencià quan no se sap ? Qui, eixos dos anys de demora? Qui, quan demane expedients i documents en la meua llengua i no estan ni me'ls fan arribar? Qui, quan als meus fills els dóna classe d'una matèria que s'ha de fer en valencià un nouvingut de Badajoz o de Salamanca a qui no se li exigix res ? On està la famosa catalogació de llocs de treball? Com diuen que el dret a usar el valencià està garantit? Evidentment, això cal canviar-ho, i açò és el que proposa l'Entesa.

Els canvis en les lleis, les seues modificacions, com aquesta de la funció pública valenciana, la Llei 10/1995, de 31 de juliol, la redacció del 6 de 1990, que demana el Grup de l'Entesa, és fonamental per créixer i per aconseguir el dret a l'elecció lingüística. Hi ha massa doctrina que obliga. I després de tants anys d'esta aplicació de la Llei d'ús, després de la creació de l'AVL, després de la reforma de l'Estatut, que vostés també amb nosaltres han firmat i que marca precisament este dret a l'elecció lingüística, ha arribat el moment en què l'exigència de saber parlar, de saber escriure, d'atendre i que atenguen en valencià és no una necessitat, és un dret, un dret reconegut en l'Estatut.

Ha arribat ja el moment en què s'estableixca, per tant, l'elecció lingüística que els valencians i les valencianes fem en les nostres relacions amb la Generalitat i tot del que d'ella depenga. I cal, per tant, pensem nosaltres, la modificació de la llei que es demana per part de l'Entesa. Ens pareix oportuna, ens pareix adient, ens pareix necessària, perquè posa trellat en eixa exigència. I, per tant, el Grup Socialista va a donar-li suport.

Moltes gràcies. (Aplaudiments)

El senyor president:

(Se suspén la sessió a les 12 hores)

(Es reprén la sessió a les 12 hores i 30 minuts)

(Ocupa la presidència la vicepresidenta primera, senyora Rosa María Barrieras Mombrú)

Proposta de creació d'una comissió no permanent d'investigació per a tractar les irregularitats detectades a l'Institut Valencià de l'Exportació (IVEX) i les possibles implicacions i responsabilitats polítiques que pogueren relacionar-se amb les dites irregularitats, així com el desenrotllament i el cost real del contracte entre l'IVEX i el senyor Julio Iglesias de la Cueva durant el període 1997-1999, sol·licitada pel Grup Parlamentari Socialista (RE número 11. 180, BOCV número 42) i pel Grup Parlamentari Esquerra Unida-Els Verds-Esquerra Valenciana: Entesa (RE número 11. 843, BOCV número 44).

La senyora vicepresidenta primera:

Senyories, es reprén el Ple en el punt número 2.

Per favor, si pogueren tancar les portes.

Bé, el punt, com deia, número 2: proposta de creació d'una comissió no permanent d'investigació per a tractar les irregularitats detectades a l'Institut Valencià de l'Exportació, Ivex, i les possibles implicacions i responsabilitats polítiques que pogueren relacionar-se amb les dites irregularitats, així com el desenrotllament i el cost real del contracte entre l'Ivex i el senyor Julio Iglesias de la Cueva durant el període 1997-1999, sol·licitada pel Grup Parlamentari Socialista i pel Grup Parlamentari Esquerra Unida-l'Entesa.

Anem a començar amb un torn a favor. Per part del Grup Parlamentari Socialista, té la paraula l'il·lustre diputat senyor Such.

El senyor Such Botella:

Moltes gràcies, senyora presidenta.

La veritat és que és un poc desolador comparéixer ací, en esta cambra, en esta situació, en estes circumstàncies de tants pocs diputats.

Bé, jo crec que hui és un dia històric, hui és un dia històric perquè per fi podem parlar sobre la possibilitat de crear una comissió d'investigació en el tema de l'Ivex i els pagaments al senyor Julio Iglesias per part de la Generalitat Valenciana. I és un dia històric en si mateix perquè estic convençut que es pot fer este debat almenys de proposta de crear la comissió gràcies a la situació interna de divisió que patix el Partit Popular, perquè de totes formes mai s'haguera pogut debatre la comissió d'investigació de l'Ivex en circumstàncies normals. Però en estos moments jo crec que és adequat i és adient que, donat que hi ha una divisió interna important, es pot parlar d'açò en esta trona.

Nosaltres ja a l'any 2004 presentàrem la sol·licitud de la comissió d'investigació. Esta comissió d'investigació no era la primera vegada que es plantejava. Fa any i mig exactament, en el mes de març de 2004, nosaltres la sol·licitàrem, després d'una sèrie de fets que vaig a intentar relatar, que ens dóna un poc la perspectiva de quina ha sigut l'actitud permanent del govern del Partit Popular a la Generalitat Valenciana: intentar obstaculitzar permanentment el coneixement de la realitat respecte als pagaments a Julio Iglesias.

I dic que no era la primera vegada que es plantejava esta comissió per part del Grup Parlamentari Socialista perquè ja a l'any 1999, el Grup Parlamentari Socialista, i signat per l'aleshores síndic del grup parlamentari, el senyor Antonio Moreno, ja va plantejar la possibilitat de crear la comissió d'investigació. Desgraciadament l'amic Moreno mai va poder debatre en esta cambra la possibilitat de crear la comissió d'investigació. Vull dir això perquè per a nosaltres és important que es puguen clarificar les circumstàncies en què es va desenvolupar allò.

Jo estic convençut que les seues senyories podran dir "és que això va passar l'any 97, l'any 98 i l'any 99". Però és que l'any passat el senyor Camps ací a la trona va dir que ell assumia, assumia de la a la zeta la gestió feta pels anteriors governs del Partit Popular respecte al tema de l'Ivex. I, per tant, quan u assumix de la a la zeta la gestió, també ha de donar compte d'allò que es poden considerar importants irregularitats en el que és la gestió del propi govern i, sobretot, de la dilapidació i malbaratament dels diners públics a què ens han tingut acostumats en estes circumstàncies.

Els fets són els següents: el 25 de juliol de 1997, el senyor Luis Esteban, apoderat en aquell moment del senyor Julio Iglesias, envia un escrit dirigit al senyor Zaplana en el qual li diu que estan acordant els termes del contracte de Julio Iglesias per l'import de 990 milions de pessetes. El 29 de desembre de 1997 es firma el contracte, el contracte entre el senyor Julio Iglesias i l'Institut Valencià de l'Exportació, dirigit pel senyor Cabanes; contracte que és reclamat permanentment en la cambra, que no se'ns dóna i que es pot conéixer perquè una diputada d'Esquerra Unida compareix a la seu de l'Institut Valencià de l'Exportació i grava, grava el que és el contingut del contracte. Eixe contracte finalment és de 375 milions de pessetes, i sobre ell es manté una discussió ací, al parlament, i es reconeix la seua existència i, per tant, es fa públic el contracte de 375 milions de pessetes.

Això no quadrava per cap de les parts, no quadrava en el que era la carta que el senyor Esteban li va enviar al senyor Zaplana, en la qual fixaven l'import de 990 milions de pessetes per al contracte de Julio Iglesias. Per tant, ja començava a haver una sospita que alguna cosa fallava, que alguna cosa estava passant. Que realment hi havia un contracte de 375, quan el que acordaren realment eren 990 milions de pessetes.

Més endavant hem pogut conéixer, l'any 2004 hem pogut conéixer que hi havia un contracte ocult. El van traure alguns mitjans de comunicació. I eixe contracte ocult va eixir i efectivament era el que restava: 615 milions de pessetes. Un contracte que, després d'haver comparegut, d'haver sol·licitat també al senyor conseller en aquells moments d'Indústria, Comerç i Turisme, com era el senyor Peralta, que ens explicara de la seua existència. Per cert, no van traure profit d'eixa compareixença i ens va dir que no es podia fer càrrec de legislatures anteriors, quan el senyor Camps manifesta que sí que se'n pot fer càrrec, i per això nosaltres ara ho portem ací també. El Grup Parlamentari Socialista sol·licita a la conselleria que ens personem per a poder veure els documents.

Este qui els parla, este diputat que els parla va anar a la conselleria i va mantenir una reunió al voltant d'una hora amb el senyor Manteca, el qual l'única cosa que ens va donar va ser un informe jurídic que deia que no es podien fer càrrec d'accions comeses en legislatures anteriors. Per tant, ni ens va donar el contracte A, de 375 milions de pessetes, ni el B. No ens va donar res. Ens va dir que això ja havia sigut debatut en un informe jurídic que signa una lletrada, que consta de 5 o 6 línies, en el qual diu que no es pot fer càrrec d'això, i que, per tant, no tenim per què saber realment l'existència dels contractes.

Però el ben cert és que els contractes existixen, existixen. I el ben cert és que en esta cambra s'han ocultat. I el ben cert és que en totes les compareixences s'ha mentit, s'ha mentit. Va mentir el senyor Zaplana quan va comparéixer ací i va dir que el contracte del senyor Julio Iglesias era de 372 o 375, segons consta en el Diari de Sessions, va mentir en aquell moment, i a més va dir que "si ustedes quieren, investígenlo; nunca podrán probar nada". La famosa frase del senyor Zaplana. "Nunca podrán probar nada". No és que desmentisca la major, sinó que deixa en l'aire la possibilitat que cadascú investigue pel seu compte, com efectivament tot el món ha fet, investigar per a intentar esclarir la situació. I a la vegada també el més curiós d'estos dos contractes finalment és que eren contradictoris entre ells, però que completaven, evidentment, la xifra final de 990 milions de pessetes, ocultada permanentment i sempre negada pel Partit Popular.

Nosaltres creem que ací s'han comés nombroses irregularitats, i jo crec que delictes, delictes. Jo crec que s'han comés prou delictes en tota esta actuació. I el més greu de tot, el més greu de tot és que mai no s'ha volgut clarificar, mai no s'ha volgut donar compte, mai no s'ha volgut explicar per què, com i de quina manera s'ha pogut fer açò.

Nosaltres arribàrem fins i tot a sol·licitar a la Sindicatura de Comptes que es fera l'informe al respecte, i ens va contestar que això ho havia de tramitar el president de la cambra i que ells no podien donar-nos als diputats directament cap informe al respecte. Anàrem a la conselleria, se'ns va negar. Interpel·làrem al conseller, no ens va dir res. Hi ha hagut sempre permanentment una actitud obstruccionista per part del Partit Popular, per part del govern del Partit Popular permanentment perquè no es poguera conéixer què és el que ha passat.

I han passat coses molt greus, han passat coses molt greus, que a nosaltres ens agradaria saber. A nosaltres ens agradaria saber qüestions com per què s'ha de fer un contracte B, per què s'ha de fer un contracte B, quan el Partit Popular tenia majoria absoluta i haguera pogut gastar-se els diners que els haguera donat la gana, els diners que els haguera donat la gana promocionant la Comunitat Valenciana. Però optaren per la fórmula roïna, la fórmula d'amagar, la fórmula d'amagar fent un contracte legal amb impostos de 375 milions i un altre que deia que ja no s'havia de pagar impostos i que es desglossava de l'anterior i que embolicava un poc l'assumpte, de 615, que mai hem pogut rebre per part de l'administració, mai, i l'hem sol·licitat multitud de vegades.

Per què es va fer això? O és que es creia que 990 milions directament al senyor Julio Iglesias era massa? Per què? Per què es va ocultar durant set anys a l'opinió pública l'existència d'eixe contracte? Per què, qui i com es va filtrar als mitjans de comunicació i va aparéixer eixe contracte tret en els mitjans de comunicació? Qui és el titular del compte WA356115000 d'un banc suïs a les Bahames? Qui és el titular d'això on han anat diners d'eixe contracte? Qui és el titular? Jo crec que els valencians i les valencianes mereixen saber qui és el titular i qui ha cobrat eixos diners d'un compte secret. d'un compte secret que no sabem qui és el que ha cobrat això. Ens agradaria saber-ho. I jo crec que, per la transparència, s'hauria d'almenys per part del Govern respondre a eixes coses. O és que estan molt acostumats que els paguen amb eixe tipus de comptes secrets. No ho sabem, però volem que almenys el Partit Popular i el Govern ens conteste a estes qüestions.

Per què la Generalitat Valenciana pagava a Julio Iglesias en paradisos fiscals? Per què els pagava en paradisos fiscals? Quantes vegades la Generalitat ha utilitzat esta pràctica? Quants diners ha pagat l'Ivex a les empreses vinculades a Julio Iglesias? És que són qüestions que ens agradaria que em contestaren. Ens agradaria que ens contestaren.

Quants impostos han evadit? Quants diners li ha pagat l'Ivex a l'Agència Tributària pel contracte de Julio Iglesias? Quant en concepte de societats? Quant en concepte d'IVA? Quants diners ha pagat l'Ivex en paradisos fiscals a les empreses International Concert i Midway International? Quants se n'ha pagat a eixes empreses?

I jo crec que totes estes preguntes són les que hauria de portar-nos que poguérem fer una comissió d'investigació i esbrinar tot açò. Perquè jo estic convençut que el Grup Popular no va.

La senyora vicepresidenta primera:

Senyor Such, per favor, vaja finalitzant.

El senyor Such Botella:

­Anem acabant, senyora presidenta. ­ . Estic convençut que no va a contestar-nos a estes preguntes. Almenys ja ens donaríem per satisfets si sabérem de qui és el compte numerat i secret que portem set anys demanant, per saber qui és el que ha cobrat els diners en els paradisos fiscals. Espere que el Partit Popular en la seua resposta ens done compte d'això.

I nosaltres li plantejaríem inclús un pla de treball per a la comissió, perquè en sis mesos poguera desenvolupar la feina amb la compareixença al voltant de 25 o 30 persones que poden donar llum a tot açò, i almenys que els valencians i les valencianes es mereixen saber que els seus diners, si s'han gastat bé, si s'han gastat bé, que ho puguen saber.

I jo li agarre la paraula, senyor Camps, quan la setmana passada va dir des d'esta trona, li va contestar al síndic del Grup Parlamentari Socialista.

La senyora vicepresidenta primera:

Senyor Such, per favor, finalitze.

El senyor Such Botella:

. que totes les seues actuacions estan preses des de la més absoluta transparència. M'agradaria creure-m'ho, però ja no em crec res. Jo espere que vostés, que el Partit Popular i que el Govern ens done resposta a estes preguntes, perquè estic convençut que si ens donaren resposta satisfactòriament, i a més poguérem conéixer la veritat, estaríem fent gala de la transparència que el president de la Generalitat ha plantejat. Però realment ho dubte. (Aplaudiments)

La senyora vicepresidenta primera:

Moltes gràcies, senyor Such.

En representació del Grup Parlamentari d'Esquerra Unida-l'Entesa, té la paraula l'il·lustre diputat senyor Oltra.

El senyor Oltra i Soler:

Gràcies, senyora presidenta.

Senyories.

La veritat és que l'altre dia ens trobàvem quasi davant d'un miracle, és a dir, que per fi en aquestes Corts es poguera debatre la creació de la comissió d'investigació del cèlebre cas Ivex-Julio Iglesias, la veritat és que era una cosa sorprenent. Perquè fa un xorro d'anys, un xorro d'anys que està demanant-se, i està denegant-se per part del Partit Popular.

Aquesta sol·licitud és de març del 2004. Però és que nosaltres presentàrem ja una en el 2001. Ja en l'any 99 una diputada nostra hagué d'anar a vore un contracte que es negava ací en aquesta cambra, i hagué de gravar-lo en un magnetòfon paraula a paraula per a poder memoritzar i saber de què anava allò. Això és una mostra de la transparència, que ni en un búnquer n'hi ha millor.

Per què ha vingut ara açò? Probablement, no sé si la situació interna d'algun grup a la millor té alguna cosa a vore amb això. De totes maneres nosaltres confiem que no quede així la cosa, perquè seria molt frustrant. Allò lògic, allò coherent, allò creïble, és que ara, després d'aquest debat, per unanimitat d'aquesta cambra votem la creació d'eixa comissió d'investigació, per a poder aclarir una de les coses probablement més greus que han passat en la història democràtica valenciana.

El Partit Popular sempre ho ha impedit. Ens agradaria saber per què. Per què eixa obstinació en tapar i en impedir aquesta situació. El que fa anys ja feia pudor, ara està constatat que és una realitat putrefacta. Ja feia mala pudor fa anys, però ara pitjor encara.

El contracte de Julio Iglesias amb l'Ivex va ser, des del seu inici, una estafa als interessos i als diners dels valencians i valencianes. Que l'Ivex contracte per promocionar la Comunitat Valenciana amb un personatge com Julio Iglesias és molt discutible. Per a nosaltres és simplement inacceptable. Però que se'l contracte sabent que estaven fent actuacions contractuals irregulars, i esperem que el jutge demostre que també il·legals, això, en tot cas és inacceptable en una administració pública.

Es pot entendre ­i no ho compartim­, que un patriota com Julio Iglesias vulga fugir de pagar impostos. Que vulga cobrar en diners negres. Que cobre en paradisos fiscals. Que vulga fer el que li done la gana, en definitiva. Però des de l'administració valenciana no es pot col·laborar amb tot això. La Generalitat Valenciana en mans del Partit Popular i davall Eduardo Zaplana ha sigut el còmplice necessari en esta operació.

Julio Iglesias i Eduardo Zaplana han sigut socis i beneficiaris d'esta desfeta. Un negoci car, caríssim als valencians. Mai unes fotos amb un cantant, uns viatges pel voltant del món, unes palmadetes en l'esquena i una galanteria com "Eduardo, es que eres un campeón" havien costat tan cares a qualsevol administració. Quasi mil milions de les antigues pessetes. Una operació en què no se sap qui es promocionava més, si el cantant o el mateix Eduardo Zaplana.

Julio Iglesias els ha tret tot el que ha volgut. I els nostres dirigents han col·laborat en tot el que este ha demanat. El cas Julio Iglesias i Ivex deu ser, com deia abans, probablement el cas d'estafa a l'opinió pública valenciana i a estes Corts més greu de la història democràtica d'esta comunitat. I no sols pels diners, que és una qüestió també molt important. Estem parlant en principi d'un contracte B, un contracte paral·lel, de 615 milions de les antigues pessetes. I això és una quantitat molt important, encara que avui en dia a la millor ja no ho és tant després de saber el que signifiquen els sobrecostos, les adjudicacions directes, les modificacions de crèdit, determinades obres faraòniques que es disparen, etcètera, etcètera. Continua sent una quantitat econòmica molt important.

Però és que el que ho fa escandalós, perillosament escandalós, és la participació directa en este afer de tot un president de la Generalitat Valenciana. Com és possible que un president d'una comunitat autònoma conega, col·labore i amague la realitat dels costos i condicions reals d'un contracte ací? Com es pot estar durant tant de temps negant la veritat? Com es pot estar dient que l'operació Julio Iglesias ens ha costat "sols" 375 milions de pessetes, i desqualificant i amenaçant al que diguera el contrari?

Tots aquells que amenaçaven, tots aquells que ho negaven, sabien que mentien. Tots. Des de personatges com Tavares ­després conegut ja per altres circumstàncies sempre molt fosques i sempre perjudicials als interessos públics­, Diego Such, anterior conseller, consellers que han estat ja en esta legislatura i que hui estan també desapareguts. I acabant pel mateix president de la Generalitat el senyor Zaplana. Inclús arribant al molt honorable Francesc Camps. Que si bé no ha tingut una participació directa en aquell cas, sí que l'ha tinguda després justificant i assumint tot l'afer a pesar que el coneixia perfectament. Tots han participat en ell, uns per acció i altres per omissió. Gràcies a filtracions o a conflictes interns, i jo crec que és evident la situació, ara sabem quasi tot de la martingala, quasi tot. Mai sabrem tota la veritat. El PP ens ho impedirà. Dirà "no" quasi amb tota seguretat a la creació d'aquesta comissió d'investigació. Demostrarà ací que té por al que es puga vore, al que es puga esbrinar.

Què fàcil és demanar comissions d'investigació a Madrid, signades per Eduardo Zaplana, com a portaveu del Partit Popular. Per qualsevol cosa que passe se demana una comissió d'investigació. Arriben a demanar inclús un referèndum perquè s'aprove l'Estatut de Catalunya i es nega ací, que fa falta tindre barra per a això. I prohibir eixes mateixes comissions d'investigació ací, que és el que passarà ara dins d'un poc.

O haurem d'esperar que el conflicte intern del PP s'accentue? , cosa prou probable, conforme s'acosten determinades dates. I a l'igual que ara ha arribat a deixar-nos debatre la proposta, anyenca, de reserva quasi, de creació de la comissió, puga transformar-se algun dia, espere que prompte, en alçar eixe veto que avui impedix continuar? Arribarem a vore-ho? O és tant el que s'ha de tapar i a tants als que s'ha protegir que açò és demanar un impossible? Mentres vostés continuen manant, clar, que tot s'acaba, per sort, en este món.

La martingala Julio Iglesias-Ivex-Zaplana és la prova del cotó de la voluntat del PP per canviar de política, d'acabar amb eixe model de gestió, de potenciar la transparència en la cosa pública. Si tot és correcte, els senyors Iglesias, Zaplana, Such, etcètera, etcètera, que se n'anaren amb la música a altra part ­mai millor dit­, podran continuar tan estupendament com segurament estan en els llocs que avui ocupen. Si no és tot correcte, és necessari aclarir-ho i delimitar responsabilitats. Les judicials ho seran on toque: en els jutjats. Però les polítiques ho seran ací. En les Corts, en aquestes Corts s'enganyà al poble. Els qui havien d'informar desinformaren, i els qui havien d'aclarir ho enredaren.

El poble valencià, estes Corts, necessiten saber tota la veritat. Per què un contracte oficial de 375 milions de pessetes, i un paral·lel, que no se sap per què, no públic i amagat a tots, inclosa la Sindicatura, és de 615 milions de pessetes lliures d'impostos? Perquè, s'han pagat eixos impostos, per cert? Qui els ha pagat i per quina quantia? Estem davant d'un delicte fiscal? Per què s'acceptà pagar en paradisos fiscals? Per què s'utilitzaren empreses fantasma per determinats pagaments? Per què s'incomplia el contracte oficial i no passava res? Per què s'assumien totes les despeses? Per què la Generalitat acceptà sempre tot el que demanà Julio Iglesias, per lucrar-se al màxim esta persona i amb el mínim cost econòmic i fiscal per a ell?

Demanem que, lògicament, la Generalitat Valenciana, com a institució, deu participar i deu ajudar a la justícia, no obstaculitzar-la, ajudar a la justícia a aclarir tota esta situació, que s'investigue fins al màxim què és el que ha passat. Però políticament el president Camps es juga la credibilitat en este assumpte. O aposta per la transparència i que s'aclarisca tot, o aposta per continuar tapant i negant l'evidència. Al final tot se sabrà.

De vostés, senyors del Partit Popular, depén que siga abans o després, que siga amb la seua col·laboració o amb la seua oposició. Ara tenen una oportunitat d'or de delimitar quina és la seua voluntat, votant a favor de la creació d'esta comissió d'investigació que demanem els dos grups de l'oposició i que demana l'opinió pública valenciana, i que és necessària per a la higiene política i democràtica d'aquesta comunitat. O continuar amb la seua política de tapar i d'intentar aparentar el que no és.

Jo crec que és evident a estes altures el que ha passat. Nosaltres no culpabilitzem l'executiu que hi ha ara, perquè això fa anys que va passar, encara que.

La senyora vicepresidenta primera:

Senyoria, vaja finalitzant, per favor.

El senyor Oltra i Soler:

­Acabe de seguida­ . que està ara i que estava abans. Però crec que estem davant de l'oportunitat de demostrar que eixes paraules de canvi de política, de major esforç de transparència, són de veritat o és simplement una cortina de fum a les quals ens tenia tan acostumats l'anterior president.

Moltes gràcies.

La senyora vicepresidenta primera:

Moltes gràcies, il·lustre diputat.

En representació del Grup Parlamentari Popular, té la paraula l'il·lustre diputat senyor Maluenda.

El senyor Maluenda Verdú:

Molt excel·lent senyora presidenta.

Senyories.

Hem assistit al que ja ens té acostumats l'oposició, a vindre a la trona a fer demagògia, a intentar tacar la imatge dels dirigents que ha tingut esta comunitat, a intentar tacar la imatge sense motiu. Perquè han fet les seues senyories unes acusacions a l'expresident Zaplana que no tenen cap sentit.

A més és una infàmia. És una infàmia perquè si les seues senyories recorden, i ho recorden ­eixe és el problema, que ho recorden­ la trajectòria de l'expresident Zaplana al front de la Generalitat va ser exemplar. Va ser exemplar i se va dedicar plenament a millorar la qualitat de vida ­sí, senyora­, a millorar la qualitat de vida d'esta comunitat. (La senyora vicepresidenta colpeja amb la maceta) Mai abans que ell va haver un president que fera tant per esta comunitat conforme va fer l'expresident Zaplana. I sempre està en les.

La senyora vicepresidenta primera:

El senyor Maluenda Verdú:

Sempre estaven les seues senyories intentant organitzar històries per a tacar la seua imatge. Però mai ho van aconseguir. Perquè tantes voltes com se va presentar davant l'electorat, va ser ratificada la seua política de forma aclaparadora.

I el mateix ocorre en estos moments, on hi ha un nou president, també del Partit Popular, el president Camps, que està continuant eixa política beneficiosa per a la societat civil valenciana, que està preocupant-se de defensar aquelles qüestions que poden generar un benefici per a la nostra societat, per a la societat de la nostra comunitat. I que també té una trajectòria neta i honesta de la qual vostés no poden dir res. Però de totes formes estem acostumats que vinguen vostés a tractar de confondre l'opinió pública amb estes qüestions.

Clar que ve al Ple este debat. Si mai hem dit que no anara este debat al Ple. (Remors) Mai hem dit que no vindria este debat al Ple. És que és fals, mai hem dit ­gràcies, senyora Moreno­, mai hem dit que no vindria este debat al Ple. Mai ho hem dit. Hem retardat durant un temps (remors) este debat, hem retardat durant un temps este debat i hem acusat al senyor Such que en la Junta de Síndics mai ha anat amb els temes preparats. I quan hem aprovat per unanimitat un orde del dia amb els punts de votació, aleshores el senyor Such se n'ha recordat que estava pendent eixa qüestió. Tant és aixina que (remors) un dia que no va vindre el senyor Such i va vindre el senyor Perelló van fer el mateix, de forma retardada. Però el senyor Perelló, aleshores, en compte de demanar la comissió d'investigació de l'Ivex va demanar la de Ciegsa. Eixa és la realitat, senyora Moreno, llija's les actes de la Junta de Síndics, que estan a la seua disposició.

Però bé. Què és el que passa aquí? Volen matar el missatger. L'expresident Zaplana, en el moment va detectar una sèrie d'irregularitats i presumptes il·legalitats, ho va posar en coneixement de la justícia, com era la seua obligació. I va actuar correctament. I vostés, com va actuar correctament, resulta que volen atacar-lo i que volen desprestigiar-lo.

I fixe's, senyor Such. Com pot dir, senyor Such, vosté, com pot fer eixes afirmacions sobre les comissions d'investigació? És que no sap vosté que estes comissions d'investigació en estes Corts són famoses per la comissió de Cosistel, una comissió en què vostés van boicotejar la mateixa investigació. Que van aportar documents falsos a estes Corts, cosa que presumptament és un delicte. Que tenien eixos documents en les dates de resolució modificades a mà. Què han de parlar?

Què han de parlar de les comissions d'investigació, si han tancat en fals la comissió d'investigació de l'11-M. No han permés (remors) que persones ­sí, sí, senyories­, que persones clarament involucrades (aplaudiments) amb els fets de l'11-M hagen comparegut davant la mateixa comissió, perquè volien tancar-la en fals. I què és el que passa? Que el que han fet ha sigut damunt premiar l'ascens en l'escalafó a aquells alts càrrecs dels cossos de seguretat que presumptament hagueren pogut aportar alguna cosa, els han tapat la boca i damunt els han ascendit. I no han permés que altres que han presentat proves inequívoques perquè coneixen els fets, comparegueren. Eixes són les comissions d'investigació que les seues senyories volen? Pura demagògia.

I diu el senyor Suc: "No contestarà a les meues preguntes". Si el temps m'ho permet, sí que vaig a contestar a les seues preguntes.

Mire, el cas Tabares ­perquè és el cas Tabares i no el cas Ivex! , eixa és la realitat­ va ser denunciat pel govern del president Zaplana i va ser el Jutjat d'Instrucció número 15 de l'Audiència Provincial de València qui va iniciar el procés.

Eixe procés se remunta a una operació creada perquè la companyia automobilística Ford poguera generar drets de compensació en Tunísia que els permetera exportar cotxes a eixe país, i per a això se va firmar un contracte entre l'empresa tunisiana Sonotube i la belga Apod, ambdues vinculades al grup Lagier, pel qual l'Ivex comprava productes a la primera i els venia després a la segona, que en un moment determinat va deixar de pagar. Eixe, el primer punt.

Se va començar a generar un deute. Per a solucionar-lo i seguir generant els drets, se va recórrer al sistema d'emissió d'efectes canviaris, en els quals Sonotube actuava com a lliurador, altra empresa relacionada amb el grup, com a lliurat, que era Graficom, i el senyor Tabares ­que van posar vostés al front de les seues responsabilitats en l'Ivex, abans es dia Procova, però van ser els socialistes, el govern del senyor Lerma qui va col·locar el senyor Tabares, i pareix ser que se'ls ha oblidat­, en nom de l'Ivex, figurava, com dia, com a avalista. D'esta forma se van aplegar a firmar avals per valor d'uns nou milions d'euros.

El text de la sentència ressalta que amb anterioritat, com a subdirector general de Procova que era el senyor Tabares, va proposar al llavors director general, Juan Mir, també nomenat pel Psoe, la participació en una operació perquè la multinacional d'automòbils poguera exportar els seus vehicles a Tunísia, una cosa que va presentar el senyor Mir com una cosa molt convenient per als interessos de la Comunitat Valenciana.

Després, Tabares va entrar en contacte amb Lagier, propietari d'empreses tunisianes i europees ­Sonotube, Smac, Apod, Graficom­ i va posar en marxa una operació de la qual tan sols va donar compte en línies generals, ocultant els seus fins i particularitats als seus superiors. Eixa és la realitat.

I què passa en el procés? La Secció Quinta va desestimar la petició de nul·litat formulada per la defensa dels inculpats que sol·licitava el retorn a la fase d'instrucció, en la qual els magistrats de l'Audiència de València reconeixen, no obstant, que s'haguera pogut dur a efecte una instrucció més completa. El tribunal manté una pena de cinc anys enfront de cinc anys i nou mesos que va sol·licitar el ministeri fiscal. No ha estimat la petició de nou anys formulada per l'acusació particular de l'Ivex, la Generalitat, en el seu informe final, i la sentència de l'Audiència Provincial de València ha condemnat l'exdirector general de l'Institut Valencià de l'Exportació, José María Tabares, i a l'empresari francés Jean Luc Lagier a cinc anys de presó i a una multa de 21. 900 euros a cada un, per un delicte continuat d'estafa agreujada en concurs medial en un delicte de falsedat.

La sentència, feta pública el 23 de març del 2005, establix també que el pagament de les costes, incloses les acusacions particulars de l'Ivex, del BBV, del Bsch, i que conjuntament i solidàriament en la responsabilitat civil subsidiària de Sonotube en relació a Lagier, indemnitzen a Fortis Bank amb 960. 764,77 euros, al Bsch amb 1. 365. 197,28 euros, i al BBV amb 377. 246,95.

Aixina mateixa, se deu indemnitzar l'Ivex amb 4. 545. 907,61 euros, 2. 713. 209 euros que ha d'abonar al BBV i Bsch i General Bank, i 1. 694. 237,59 que ha d'abonar al KBC Bank, 99. 189,45 euros per la suma dels gastos de l'ampliació de capital i 39. 271 pels gastos d'obertura i interessos de les pòlisses de crèdit al préstec, als quals cal sumar la quantitat que s'acredite per les costes suportades. A més, deu indemnitzar-se la Generalitat amb un total de 3. 211. 030 euros per la pèrdua de valora patrimonial de les accions subscrites com a conseqüència de l'operació d'augment i disminució de capacitat. Les indemnitzacions sumen una quantitat total de 10. 470. 146,61 euros.

L'actuació del Consell valencià se veu avalada per la justícia amb esta sentència condemnatòria, una sentència dictada pel Jutjat d'Instrucció número 15 de l'Audiència Provincial de València, com he dit abans, en la qual s'accepten íntegrament tots els arguments que l'Ivex ha mantingut en tot el procés judicial. Això mateixa que vostés condemnen.

La sentència confirma que l'Ivex va actuar correctament al denunciar uns fets que podien ser constitutius de delicte davant la justícia, com era l'obligació de l'Ivex, era l'obligació de la Conselleria i, per supost, del president Zaplana, i aixina se va fer. Aixina com que el responsable de l'entitat va actuar en tot moment d'esquena al Consell d'Administració i als responsables de la Conselleria.

El govern del Partit Popular ha segut sempre respectuós i en este cas també amb la legalitat, mantenint una posició discreta al llarg del procés, amb el convenciment i la voluntat que se faria justícia, deixant els òrgans judicials actuar sense coaccions, sense imposicions i sense judicis mediàtics paral·lels.

Amb esta sentència, l'Ivex dóna per tancat un procés que ha suposat un gran desgast mediàtic i que ha segut utilitzat constantment per l'oposició per a criticar qualsevol actuació realitzada en pro de les empreses valencianes. Este intent per desestabilitzar l'activitat de l'Institut no ha tingut ninguna rellevància en la projecció exterior de l'Institut i el seu pes entre l'entitat de la promoció de les distintes comunitats autònomes.

L'activitat de l'Ivex ha segut incessant en el període de temps d'esta resolució, de tot el juí.

La senyora vicepresidenta primera:

Senyoria, vaja finalitzant, per favor.

El senyor Maluenda Verdú:

Acabe, senyora presidenta.

Una activitat, que s'ha vist recolzada en tot moment tant per entitats i associacions com pels empresaris que han valorat en tot moment la labor realitzada per l'Institut.

I com se m'esgota el temps i queda pendent la contestació de les preguntes sobre el senyor Julio Iglesias, estiguen tranquil·les les seues senyories, que en el torn de rèplica van a tindre la informació adequada, perquè aquí no hi ha res a ocultar, ni pels governs anteriors de la Generalitat des que està el PP al front d'ells, ni per l'actual Govern de la Generalitat que presidix el president Camps.

Per tant, senyories, llum i taquígrafs; informació, la que faça falta. Però no alcen vostés alarmes socials inexistents, perquè tenen la responsabilitat de confondre l'opinió pública, en la qual cosa són mestres uns i altres.

Res més i moltes gràcies. (Aplaudiments)

La senyora vicepresidenta primera:

Moltes gràcies, il·lustre diputat.

Per a rèplica, té la paraula l'il·lustre diputat representant del Grup Parlamentari Socialista senyor Such.

El senyor Such Botella:

Gràcies, senyora presidenta.

La veritat és que esta sessió passarà a la història com la de l'absurd, perquè li hem preguntat pel contracte de Julio Iglesias i el pagament dels contractes A i B, el comptes numerats i secrets, el pagament de l'IVA, l'impost de societats i tot el tema, i m'ha contestat una cosa que, realment, ha llegit una sentència sobre el tema Tabares i el contracte de Ford, que no té res a vore amb açò, i açò és un absurd absolutament i jo crec que és una burla al parlament. (Veus) Açò és una burla al parlament, el que s'acaba de fer. (Aplaudiments)

Mire, senyor Maluenda, estem acostumats ja al que és la falsedat. Si l'any 1999 vam demanar una comissió d'investigació sobre l'Ivex, no es va poder debatre. Nosaltres portem des de fa any i mig demanant una comissió d'investigació de l'Ivex i vosté m'ix que si la Junta de Portaveus en el moment de votacions i de. Mire, s'està burlant! I vosté és conscient, senyor Maluenda, que s'està burlant, i això no és admissible (veus), no és admissible i ja n'hi ha prou, senyor Maluenda, eh? (Veus) El que poden dir clarament és: "No volem que s'investigue", i punt. No hi ha més. Vosté diu: "No volem que s'investigue", i s'ha acabat. Però no que es burle en este parlament i, sobretot, que tinga eixa actitud respecte al principal grup de l'oposició. Crec que no és just i tampoc és molt democràtic, senyor Maluenda.

Mire, jo li repetixc, si és tan amable, amb vista a eixa transparència, vosté diu que al senyor Tabares el posàrem nosaltres. Efectivament, ha estat subdirector general de Provoca, però vostés el posaren de director general (veus), vostés el posaren de director general! I, mire, i sé per on va el tema, perquè me'l va contar el senyor Manteca, quan vaig estar jo en la Conselleria, me'l va contar. Va dir: "bé, és que açò, ja veus tu el que passa, és que Tabares fea les coses aixina". Val, "Tabares fea les coses aixina".

Però el problema de tot açò, senyor Maluenda, és que han eixit documents, ha eixit el document del senyor Luis Esteban en què li envia al senyor Zaplana una carta en la qual li diu: "Estic en contacte amb Uncio i Tabares per a fer açò, i val 990 milions". I han eixit documents i compareixences ací en què no es reconeix això i són 375 milions de pessetes, i no eren els nou-cents. I després han eixit documents en paral·lel signats el mateix dia que això.

Senyors, en quin cap entra que es firme un contracte A un dia i el mateix dia es firme un altre contracte que contradiu l'altre, llevat dels impostos i anant a paradisos fiscals! Però això quina enginyeria financera o d'intentar amagar és? , tinguent vostés majoria absoluta per a poder haver-se gastat els diners que els havera donat la gana sense tindre d'amagar res! Però a on hem arribat amb això?

I ara li preguntem per les qüestions del contracte de Julio Iglesias i mos ix pel tema de la Ford, el senyor Tabares. Que jo m'alegre, senyor Maluenda, m'alegre que es protegixquen els interessos de la Generalitat Valenciana davant de comportaments irregulars, jo m'alegre molt, m'alegre moltíssim que això siga així, però m'havera alegrat més que si vostés consideren que el senyor Tabares ho ha fet mal amb el contracte de Julio Iglesias, com em va dir a mi el senyor Manteca, el Govern de la Generalitat havera presentat una denúncia en el jutjat on tocava per a demanar-li responsabilitats per haver fet dos contractes, un en net i un altre en negre. Ens havera agradat molt que vosté ho haver fet això també! (Aplaudiments)

Però no ho han fet, no ho han fet. Este tema mai s'ha vullgut parlar. Però, per sort, n'hi han documents, i nosaltres volem portar la responsabilitat política al parlament, per això els demane que si realment volen la transparència, si realment volen que se sàpien les coses, el que han de fer és aprovar la creació de la comissió d'investigació i que comencen a comparéixer tots els actors d'esta fosca jugada, i que vinguen ací i que donen la cara. Que, no, mosatros volíem fer-ho bé, però el que ho va fer mal és l'altre. L'altre, que es defenga i que diga, "no, m'ho ha manat no sé qui", com tots sabem qui ho ha manat. Com "tots" sabem qui ho ha manat.

I jo crec que és important que en este parlament es puguen depurar responsabilitat polítiques, i que els polítics que han participat en este tipus de malifetes que vinguen ací i que ho reconeguen, o almenys que es puguen defendre. Però eixa oportunitat crec que se la mereixen tots, i el que més es mereixen els ciutadans de la nostra comunitat és la transparència i la claredat. I volem saber qui és el que ha manat que es pague en paradisos fiscals, qui és el que ha manat que hi hasca un contracte ocult? , de qui és ­i li ho repetixc, senyor Maluenda, i ens donaríem per satisfets­ el compte numerat i secret en què es van ingressar els diners? M'agradaria saber-ho, jo crec que a tot el món li agradaria saber-ho, espere que vosté ho sàpia (veus) i ens ho conteste.

Hi han tantes qüestions, senyor Maluenda, que li he fet abans que no han segut contestades. I vosté puja ací i diu: "I ara vaig a contestar-li a les preguntes", i me parla de la Ford, de Tunísia o d'Algèria amb el senyor Tabares! És que jo crec que ha segut una autèntica burla al parlament, que espere que no es repetixca. (Aplaudiments)

(Ocupa la presidència el president, senyor Julio de España Moya)

El senyor president:

El senyor Maluenda Verdú:

Sí, señor Such, sí que és un dia històric, sí que és un dia important per als socialistes valencians. Tan històric i tan important que al seu líder carismàtic, Joan Ignasi Pla, no li ha mereixcut la màxima atenció i no ha vingut a la sessió. (Veus i aplaudiments)

Mire, me diu vosté. No, si és que. Per a vostés, és vosté el que ho ha dit, és vosté, senyor Such, el que ho ha dit. Per què me diu que li conte el cas Tabares, la sentència? Perquè vosté no s'ha llegit la seua iniciativa! , que diu literalment: "Proposta de creació d'una comissió no permanent d'investigació per a tractar les irregularitats detectades en l'Institut Valencià de l'Exportació, Ivex,". Això diu la seua, la que parla de Julio Iglesias és la d'Esquerra Unida, que, una volta més, els guanya la mà i sap plantejar millor els escrits que vostés.

I, clar, jo li parle de les irregularitats que s'han detectat en l'Ivex, i un és el cas Tabares, l'altre és el cas Arab Bank, que a la millor el d'Arab Bank no li interessa, però sí el de Julio Iglesias. Vaig a parlar-li del de Julio Iglesias.

Mire, cas Julio Iglesias, com a vosté li agrada cridar-lo. Actuacions de l'Agència Estatal de l'Administració Tributària relatives a l'impost de societats de l'Ivex corresponents a l'any 1999, que és l'única possible irregularitat que s'ha detectat, per part inclús de la Sindicatura de Comptes: el 23 de juny del 2004 l'Agència Tributària va comunicar formalment a l'Ivex l'inici de les actuacions de comprovació i investigació en els termes previstos en l'actual article 140 de la Llei general tributària, quan faltava un mes i dos dies per a la seua prescripció, eh? , prenga nota d'això.

Des de la data d'inici de les actuacions inspectores, el 23 de juny del 2004, fins al 9 de juny del 2005, la Inspecció de Tributs va sol·licitar a l'entitat la documentació comptable i acreditació documental relativa als ingressos i gastos corresponents a l'exercici 1999, que és a on estan els pagaments que vosté ha mencionat.

Per cert, això del compte ocult i del doble contracte, a vore si és com allò de la targeta Visa eixa que va denunciar el senyor Andrés Perelló la setmana passada aquí i després s'ho va tindre d'engullir, a vore si és igual! (Exclamació d'un diputat) Sí, a vore si és igual.

Mire, després de la comprovació realitzada pels òrgans de la inspecció de l'Agència Tributària, se va considerar correcta la situació tributària de l'Ivex corresponent a eixe exercici, a on estan eixos contractes, excepte ­que això és el que li interessa a vosté­ en allò relatiu a les factures de diverses accions promocionades de la Comunitat Valenciana i desenrotllades en Mèxic i en Xangai.

Concretament, en allò relatiu als gastos abonats a les entitats Gold Peak Trade Service, domiciliada en Hong Kong, per un import ­prenga nota, que és el que vol saber­, per un import de 146. 004. 273 pessetes; International Concert Limited domiciliada en British Virgin Islands, per import de 9. 140. 625 ­prega nota, que volia una contestació­, pessetes; i Midway International Limited, domiciliada a Irlanda, per un import de 163. 413. 345 pessetes, per no tindre, a juí de l'Agència, el caràcter deduïble fiscalment.

Anem a vore. En este sentit, es considera que l'entitat (el senyor president colpeja amb la maceta) no ha justificat suficientment estos pagaments, ja que quan es van realitzar pagaments a societats eradicades en paradisos fiscals, la llei d'impostos sobre societats exigix un plus de justificació, el que la inspecció considera que al seu juí no s'ha realitzat adequadament, aportant-se per l'entitat inspeccionada totes les factures i pagaments de totes les quantitats aportades.

El que no tenen en compte, i és el recurs que s'ha presentat, és que la situació fiscal no és la mateixa, no és la mateixa, per a empreses que tenen la seua residència en l'estranger i actuen en l'estat espanyol, que aquelles que tenen residència oficial aquí a l'estat espanyol. Paradisos fiscals és el que vosté diu, i jo li he contestat eixes quantitats. Per què es paga en eixos comptes de Hong Kong? Perquè eixes empreses, que són les que organitzen els festivals, demanen que es pague en eixos comptes, que s'ingressen eixos diners en eixos comptes.

I no té la deducció de l'Irpf. La deducció de l'Irpf que ha de fer qualsevol organisme, ja no oficial o privat, o qualsevol persona física, no té res a vore amb la interpretació que s'ha fet en eixe moment, perquè no són empreses que tenen el domicili fiscal en Espanya, ni molt menys en la Comunitat Valenciana.

És veritat que vostés han presentat un recurs (el senyor president colpeja amb la maceta), diputats socialistes, han presentat un recurs davant el Jutjat d'Instrucció número 19 i que, segons diu la premsa ­jo no ho sé encara­, una querella ha sigut acceptada a tràmit. És veritat. Però el que sí que està clar és que no hi ha ni una sola irregularitat, ni una sola il·legalitat. Només hi ha una ment malaltissa per part d'algú del seu grup, que està constantment volent tirar fang a la imatge del Partit Popular en esta comunitat, en Espanya i en el món sencer. I no van a aconseguir-ho.

Com també és fals que diga que no s'ha permés mai parlar d'esta qüestió en el Ple. Mire, jo puc donar-li dades de fins set voltes que s'ha parlat. Tres d'elles, el senyor Antonio Moreno, en glòria estiga. Per tant, com vosté no té memòria històrica ­i la tenia. desgraciadament ja va faltar­, es troba en estes situacions de fer el ridícul i de plantejar qüestions, senyor Such, de plantejar qüestions que haurien d'avergonyir el seu partit i el seu grup. Perquè vostés són els artífexs de l'ocultació d'informació, vostés són els artífexs d'impedir que es puga investigar, vostés són els reis d'ocultar una cosa tan important com és per a Espanya saber què va a passar l'11M, vostés són els artistes reals que han impedit que això se sàpia. (Protestes) Possiblement perquè tinguen connotacions que no els interessa que se sàpia, possiblement perquè tinguen connotacions.

El senyor president:

El senyor Maluenda Verdú:

. que no els interessa que se sàpia. Però aquí hi ha transparència. Ni és la primera comissió d'investigació que no va a crear-se. Per cert ­no ho he dit­, òbviament, anem a votar en contra. (Protestes) A més, per respecte a la mateixa justícia, per respecte a la mateixa justícia, senyor Such. No es pot fer aquí un juí paral·lel. Vostés tenen una querella presentada, el tema està sub iudice i, mentre eixes qüestions no s'aclarisquen, senyor Such, cal respectar la independència dels poders. O és que, clar, el senyor Guerra ja va enterrar ja molt de temps a Montesquieu. Però jo sí que respecte els principis de Montesquieu i sí que crec que no s'ha d'interferir en l'acció de la justícia. I aquí no es pot fer un juí paral·lel. Jo no conec, no conec de ningun parlament autonòmic que cree una comissió d'investigació quan s'està debatent la qüestió en els tribunals.

Acabe, senyor Such. No m'ha donat lloc a parlar-li de l'altre cas, de l'Arab Bank, però segur que en una altra rèplica sí que me donarà lloc, perquè totes eixes irregularitats que vosté demana perquè es cree la comissió estan clares, estan totes elles informades, i queda una tercera que ho faré en la pròxima intervenció.

Res més i gràcies. (Aplaudiments)

El senyor president:

El senyor Oltra i Soler:

Gràcies, senyor president.

Bé, el debat està anant un poc com sospitàvem, com el rosari de l'Aurora, i acabarà mal, amb el vot en contra de la creació de la comissió.

La veritat és que la rèplica del senyor Maluenda ens ha sorprés, perquè, clar, hi ha hagut a l'inici una sessió de peloteo un tan innecessària. Perquè, clar, no sé a què venia eixa defensa numantina de l'anterior president, allò d'excusatio non petita, acusatio manifesta, que es diu per ahí també. O siga, si a nosaltres allò de les taques del senyor Zaplana ens preocupen poquíssim, poquíssim. El que ens preocupa és el perjudici que es puga ocasionar als diners públics valencians. Ja sabem que ell té trages, sabates caríssimes. Tot això ens preocupa poc. Ens preocupa què ha passat amb els diners dels valencians i de les valencianes, que no ho sabem i que ens n'anirem hui sense saber-ho altra volta, altra volta.

I després, ha sigut una vertadera sorpresa. Jo no sé si ahí en la carpeta el senyor Maluenda disposa d'un dossier de sentències judicials per al que puga ser. La veritat és que ens ha llegit una sentència que no tenia res a vore amb la compareixença nostra. La veritat és que ha sigut una vertadera sorpresa i jo crec que un menyspreu a aquestes Corts. Això no es pot fer. Si no tenen arguments, que no els tenen, per a defensar la postura de vostés, haver continuat bloquejant la iniciativa, perquè això ja sabien vostés. fa anys que estan en eixa tasca. Perquè no és cert que el PP haja volgut donar entrada a este debat. Això ha sigut. ja no sé què pensar, si va ser una equivocació l'altre dia o va ser, digam, un amago d'alguna cosa entre alguns, ja no ho sé. Però el resultat sí que el sé i el resultat no és bo. Ens n'anem sense aclarir què ha passat amb eixe contracte B, que, per cert, inclús no sabem ni per què es va fer un contracte B, una administració pública, perquè de totes les preguntes que li hem fet, no mos ha contestat cap. Ja sabem inclús la multa que ha de pagar el senyor Tabares d'una altra cosa, que no venia al cas.

Però de les preguntes, de les preguntes que jo li he fet, que se fa la societat valenciana, no ens ha contestat cap, ni una. Per què una administració pública signa un contracte paral·lel i ocult de 615 milions de pessetes? On està el compliment de les obligacions fiscals d'eixe contracte B? Perquè del contracte A, a pesar de la seua defensa, és molt, però que molt discutible el que ha passat ahí. És vergonyós que una administració pública pague en paradisos fiscals, assumisca contractes en els quals assumix el pagament de determinats impostos, que siguen lliures d'impostos.

Però és que del contracte B, d'eixe, es pot parlar? Què ha passat amb eixe contracte B? Estic segur que el senyor Julio Iglesias ha cobrat el 615 milions de pessetes. Jo no sé si quan el senyor Maluenda dia que l'anterior president ha contribuït a millorar la qualitat de vida; estic segur que de Julio Iglesias un dels primers. Segurament no l'únic, però un dels primers. S'han pagat tots els impostos que tocava d'eixa partida tan important? S'han pagat? Es pot demostrar això que s'ha pagat? Perquè si es pot demostrar, estupend. No comprendria aleshores per què vostés continuen oposant-se a eixa comissió d'investigació perquè quede neta la imatge de tot el món. Si estan tan segur que les coses s'han fet bé, què és el que passa?

I no me diga altra volta l'excusa que està el tema sub iudice, perquè eixa és una excusa perfecta per al que vostés vullguen. Però ja he dit, i torne a repetir, les responsabilitats judicials, nosaltres no anem a entrar en elles. Jo espere que l'administració valenciana col·labore, col·labore amb la justícia. Això serà en altre lloc on es delimitarà. Ací estem per a delimitar responsabilitats polítiques, que crec que són evidents, crec que són evidents, per part de molta gent, i al cap d'elles l'anterior president de la Generalitat.

Per tant, estem en el moment adequat i en el lloc adequat perquè això es faça. I si vostés estan tan segurs que no hi ha res a amagar, que s'ha fet tot correcctíssim, que s'han pagat tots els impostos que tocaven, que s'ha fet el millor possible, quina por tenen, quina por tenen que això es faça? I no m'ixca ara amb casos de fa deu o quinze anys, amb presidents que no vénen al cas. Demostre'm de veritat que ara hi ha una altra política en este aspecte, que no volen fer-se ostatges d'un passat tan poc presentable, que volen adoptar postures noves quant a transparència, que volen aclarir tot el que s'haja d'aclarir, que eixe model s'ha acabat. Això és el que jo pense que vostés tenen una oportunitat d'or. Per què volen desaprofitar-la? Per què volen impedir que això siga aixina, si tenen la majoria absoluta, la continuaran tenint fins l'any 2007? Anem a crear eixa comissió, anem a cridar a tota una sèrie de gent perquè puga exposar el que crega convenient i anem a prendre conclusions. Quina por hi ha en tota eixa qüestió? Quina por? Ja no diga taca d'un, taca d'un altre. Estem parlant d'una quantitat desorbitada de diners públics, que no s'han justificat. Això es pot entendre de moltes maneres, però una d'elles és la malversació.

O siga, s'ha fet un ús fraudulent d'uns diners de tots els valencians i valencianes, i això no es pot consentir. Això, senyor Maluenda, no es pot tapar, no es pot fer còmplice d'eixa situació. Ja que hem arribat ací, que ja no sé com hem arribat ací, a poder debatre la creació de la comissió, anem a acabar les coses bé, anem a votar majoritàriament, per unanimitat, eixa creació de comissió i anem a treballar. Que si no n'hi ha res, i ho dubte, no passa res, però si n'hi ha alguna cosa, millor per a tots que s'aclarisca quan ans i que cadascú aguante el seu pal, com se sol dir. Si no ha passat res, no ha passat res, però si ha passat, crec que és un delicte i, políticament, una cosa absolutament impresentable.

El senyor president:

El senyor Oltra i Soler:

. voler tapar el que no es deu tapar.

Gràcies.

El senyor president:

El senyor Maluenda Verdú:

Molt excel·lent senyor president.

Senyories.

Senyor Oltra, vosté no es dóna compte que jo estic actuant a doble teclat per a contestar al que dia el senyor Such i al que vosté dia. Sí, sí, espere. Tinga paciència. Vosté, com no m'ha atés abans, no ha sabut el que jo he dit per a la seua rèplica, però no me lleve el temps.

Mire, la defensa que he fet de l'expresident Zaplana l'he feta no perquè vosté. Vosté, mitjanament, ha tingut algun atisbo d'insult, però no ho ha fet. Però el senyor Such, sí, el senyor Such, sí. I com és injust, jo l'he defensat, com defense totes les causes que es facen contra persones de forma injusta. I més contra una persona tan rellevant com ha sigut el president de la Generalitat, Eduardo Zaplana, que ha sigut un magnífic president per a esta comunitat, els agrade o no els agrade, però eixa és la realitat. I per això li tenen tanta fòbia, per això li tenen tanta fòbia, i per això estan tenint-li ja fòbia a l'actual president, perquè també és un magnífic president. I jo recorde els dotze anys que van governar els socialistes en esta comunitat i els compare amb els dotze anys que estem governant mosatros, i mire vosté, no té color.

Delicte fiscal, diu, delicte fiscal. Mire, no. Qui ha cobrat? He dit els pagaments que s'han fet en Irlanda, en els paradisos fiscals que vostés mencionen, en Mèxic, i les empreses i les quantitats. No s'oculta res, no s'oculta res. Delicte fiscal. He dit, he dit, i ara vaig a llegir-li-ho perquè ho tinga més clar, que en este sentit, quant a un possible delicte fiscal, es considera que l'entitat. l'Agència Tributària considera que l'entitat no ha justificat suficientment estos pagaments, ja que quan es realitzen pagaments a societats eradicades en paradisos fiscals, la llei d'impostos sobre societats exigix un plus de justificació, que la inspecció considera que al seua juí no s'ha realitzat adequadament, havent aportat la entitat inspeccionada totes les factures i pagaments de totes les quantitats aportades.

I esta línia argumentària mantinguda per l'Agència Tributària es va materialitzar en l'acta d'inspecció de data 9 de juny, que diu: "En la que no se admitió la deducción fiscal de los gastos relativos a la factura de las tres entidades antes señaladas". Era una deducció de 318. 558,243 pessetes, era la deducció que es feia. I eixa és la irregularitat que es detecta. A pesar del contingut de la proposta de regularització, la quota resultant de l'acta és zero, no hi ha sanció, ja que en l'exercici 1999 l'Ivex havia generat una base imposable negativa de 790. 970. 665 pessetes, per la qual cosa tampoc havia sigut necessari proposar una regularització d'exercicis posteriors a 1999.

Però a pesar que una volta practicada la regularització, la base imposable de l'exercici continuaria sent negativa, l'Ivex ha firmat acta de disconformitat pel que respecta a la no acceptació de la deducció de l'Irpf, eixos 318 milions a què m'he referit anteriorment.

I com a conseqüència de la proposta de regularització tributària continguda en l'acta de data 14 de juny de 2005, l'inspector actuant va iniciar un expedient sancionador, és un procediment obert, per entendre que la conducta de licitud podria ser constitutiva de la infracció tributària prevista en l'article 88 de la Llei general tributària de 1963.

Per tant, tenint en compte que l'import de base imposable negativa no admesa és de 318 milions, la sanció proposada ascendiria a 31 milions. Contra eixa proposta de liquidació i la imposició de sanció, es van presentar les corresponents al·legacions davant l'inspector en cap i davant l'instructor del procediment sancionador, en data 27 de juny d'enguany i 28 de juny, respectivament, en les quals es manifestava la disconformitat contra elles. L'inspector en cap de la dependència regional d'inspecció de l'Agència Tributària de València va acordar, en data 29 de juliol, confirmar les esmentades propostes i dictar la liquidació definitiva i fixar la sanció de 191. 457 euros. Contra estos acords s'ha interposat, en data 25 d'agost, sengles reclamacions econòmiques administratives, davant el Tribunal Econòmic Administratiu Regional de València, iniciant-se d'este mode el preceptiu procediment econòmic per a després presentar el previ procés judicial.

Per tant, no hi ha cap il·legalitat, solament hi ha un dubte en interpretació, que ha sigut recollida en una acta, però no ha sigut sancionada. La Generalitat ha actuat en tot moment, el Consell de la Generalitat, fins i tot l'Ivex, al qual vosté es refereix, en el tema de Julio Iglesias ha actuat amb transparència, ha actuat clarament, no hi ha res que ocultar. I ha posat en coneixement de la societat aquelles qüestions que s'hagen plantejat a través dels seus representants legals en esta Cambra.

I aquí s'ha parlat, il·lustres representants del seu grup han parlat d'esta qüestió, per exemple la senyora diputada Dolors Pérez, ha parlat ací, en el Ple, i no s'ha impedit, no s'ha impedit. Transparència total. No hi ha cap d'ocultisme. Només hi ha un afany persecutori, perquè vostés el que no suporten és la realitat, la realitat del criteri i l'opinió de la societat valenciana que en 1995 van dir que governara el Partit Popular, i estem en el 2005 i continuem governant. Però no solament en això, és que diuen que devem continuar governant en els pròxims anys i això és el que a vostés més els molesta. I tracten de generar una alarma social en qualsevol qüestió que es puga plantejar en tal de desprestigiar a este govern i al Partit Popular.

Però, bo, estem sempre disposats a vindre a la trona i a aclarir aquestes qüestions. Vosté em deia "jo li he parlat només de Julio Iglesias i vosté està parlant de Tabares", perquè el senyor Such en el seu escrit parla de les irregularitats produïdes en l'Ivex. I irregularitats produïdes en l'Ivex és el cas Tabares, el cas Arab Bank i una possible irregularitat en el pagament de l'impost de societats sobre una determinada qüestió en els contractes de Julio Iglesias. I eixa és la tercera irregularitat que li he aclarit.

Per tant, anem a respectar l'acció de la justícia, no anem a pressionar a ningú, anem a estar expectant. Però des de la trona, en nom meu i en nom del meu grup i del propi govern, he de dir-li, senyor Oltra, que no hi ha res a ocultar; hi ha transparència. I així ho ha dit també la Sindicatura de Comptes, que és qui revisa anualment, és qui revisa anualment els comptes de la Generalitat i, com no pot ser d'altra forma, també de l'Ivex.

El senyor president:

El senyor Maluenda Verdú:

Acabe, senyor president.

Per tant, deixen-se vostés de caces de bruixes, que en realitat vostés el que tenen és el complex polític de saber que estan treballant, perquè estan treballant, però estan treballant per a causa pèrdua; estan treballant per a una causa que els dóna la satisfacció sentimental, però que mai, mai, governarà en esta comunitat.

Res més i moltes gràcies. (Aplaudiments)

El senyor president:

El senyor Such Botella:

Gràcies, senyor president.

Una qüestió d'ordre per clarificar-li una cosa al senyor Maluenda.

El senyor president:

El senyor Such Botella:

. respecte que pareix ser no s'ha llegit el segon punt de l'ordre del dia. No se l'ha llegit i ell mateix va ser qui va acumular les dos sol·licituds de comissió d'investigació, senyor president, les dos les va acumular el senyor Maluenda. (Remors)

El senyor president:

Moció subsegüent a la interpel·lació al conseller de Sanitat sobre la política general de la conselleria en matèria de recursos humans, presentada pel Grup Parlamentari Socialista (RE número 26. 784, BOCV número 100).

El senyor president:

La senyora Llinares Cuesta:

Pero, mire, lo más dramático es que para intentar ocultar su incompetencia se han instalado en la mentira permanente mirando hacia otro lado, esperando que los problemas se resuelvan por sí solos, pero han sido incapaces de hacer una planificación adecuada de las necesidades de recursos humanos. Pero es que, además, con esa soberbia que les caracteriza, han votado en contra a todas las propuestas presentadas por el Grupo Parlamentario Socialista.

Implantar la carrera profesional, por supuesto, pero en el año 2006 y con consignación presupuestaria. Creemos que es importante tener los profesionales mejor formados, y esa formación debe ser responsabilidad de la Conselleria de Sanidad. Por eso proponemos establecer períodos sabáticos para la realización de formación e investigación, y no como ha ocurrido, como les he dicho, que las modificaciones presupuestarias, a 30 de junio, habían quitado 739. 000 euros de l'Eves.

Yo espero que hoy les entre un poco de sensatez, si de verdad queremos que funcione la sanidad pública. En estos momentos, en estos momentos, todos los indicadores ponen de manifiesto que somos la última comunidad en indicadores y prestaciones sanitarias, ¡la última! Somos la comunidad que más ha aumentado en conciertos, pero en unos niveles ya escandalosos. En estos momentos se está descapitalizando la sanidad pública en tecnología. En estos momentos, por si faltaba ya poco con todos los conciertos de resonancias y de tecnología, también se ha privatizado la asistencia a enfermos oncológicos en un área sanitaria como es mi área, que es La Marina Baixa. Cuando, además, todos los indicadores ­y se lo hemos demostrado de forma real­ demuestran que no es más barato, no es más eficiente y no es de más calidad.

Esperemos que hoy, aunque sea la primera vez, ustedes aprueben esta moción que, como les he dicho al principio, es una moción ambiciosa, realizable, realista y que va a dar solución si de verdad el Gobierno pone los recursos suficientes para que nuestros profesionales puedan trabajar en condiciones, que es lo que quieren hacer por encima de todo.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Moltes gràcies, il·lustre diputada.

En representació del Grup Parlamentari Esquerra Unida: L'Entesa, té la paraula l'il·lustre diputat senyor Botella.

El senyor Botella i Vicent:

Gràcies, senyor president.

Senyores i senyors diputats.

Des del Grup Parlamentari d'Esquerra Unida-Els Verds: L'Entesa anem a donar suport a aquesta moció no perquè la presente el Grup Socialista ­com algunes vegades apareix l'opinió del Partit Popular, que ací pareix que ens recolzem uns en altres­, sinó pel contingut que té la proposta. Perquè jo crec que és una proposta que s'ajusta a les necessitats i a les demandes que estan en la societat i en els mateixos professionals de la sanitat valenciana.

Fa ben poc, van ser convidats a un debat sanitari els tres grups parlamentaris, la Conselleria de Sanitat, el Col·legi de Metges, per tractar de parlar de quina era la situació de la sanitat valenciana, com la veiem cadascú, quines eren les perspectives i què podíem fer per millorar-la entre tots.

La Conselleria de Sanitat no va assistir al debat; el col·legi de metges, tampoc. Estos col·legis que vostés recolzen tant i diuen que són tan importants per a defendre els interessos de la societat ­diuen. Al final resulta que no és aixina, però, en fi. , quan toca estar no estan. I estava també invitat un sindicat professional de metges, que va estar present i que després de les explicacions que la senyora Franco va donar per part del Grup Parlamentari Popular, defenent la política sanitària, com estaven fent-ho de bé, van ser els professionals, no solament els grups de l'oposició, els professionals sanitaris els que van dir: "Mire, els sanitaris valencians som els més mal pagats de tot Espanya, els que menys recursos tenim, els que hem de posar els nostres vehicles a l'abast de la conselleria sense pagar-mos ni la gasolina, ni el temps, etcètera, per anar a visitar els malalts a domicili, etcètera, etcètera, etcètera".

Però, jo crec que això és la punta de l'iceberg que ve a demostrar que, efectivament, no n'hi ha una política per part de la conselleria capaç d'alimentar dintre de la mateixa professió sanitària, la necessitat que es millore el servei, sinó tot el contrari. És a dir, estar oferint permanentment el canvi al que és la sanitat privada o compaginar les dos coses perquè aixina cobraran dels dos llocs i vostés podran ­diríem­ estar en una millor situació.

Clar, se troben, en la majoria dels casos, en què els professionals diuen que no, que el que volen es treballar en la sanitat pública i cobrar adequadament al servei que estan prestant, com fan en la resta de les comunitats autònomes de l'Estat espanyol, almenys com la mínima que va després de la nostra, que cobra un poc més; com a mínim, eixa. Ja que som els últims, almenys, com la que va davant.

Però la Conselleria de Sanitat, lluny de donar satisfacció a això, any darrere any, sobretot en aquests últims, en els pressupostos de la Generalitat veem que el capítol destinat al personal, baixa. I baixa perquè. , és a dir, no n'hi ha la inversió, ni n'hi ha l'estímul a nivell econòmic suficient per als professionals, inclús jo diria que n'hi han hospitals. ­diria, no; és una cosa evident­, n'hi han hospitals que n'hi han serveis que no funcionen o que funcionen al mínim perquè n'hi han molts professionals que es neguen a treballar en eixos llocs, per les distàncies, per l'aïllament de la zona, pel que siga. I la conselleria és incapaç d'incentivar, d'estimular eixos professionals, encara que siga econòmicament, perquè ocupen eixes places i donen un servei als ciutadans i ciutadanes d'eixes comarques.

Per tant, nosaltres pensem que eixe és un dels problemes fonamentals que patix la sanitat valenciana: l'estímul als mateixos professionals. Que jo he repetit moltes vegades en esta trona que gràcies, precisament, a l'esforç i a l'entrega d'eixos professionals, la sanitat funciona; no a l'estímul ni a la política sanitària de la mateixa Conselleria de Sanitat.

Què dir també de la manca de personal? Perquè totes les seues senyories saben que en tots els hospitals, en tots els centres de salut, les plantilles estan al mínim; que n'hi han infinitat de baixes que no es cobrixen; que n'hi han places vacants que estan sempre ocupades per personal temporal. Tant és així que la mateixa Sindicatura de Greuges ha fet un informe dient que la Generalitat és la capdavantera de totes les empreses de la nostra comunitat que manté més precarietat en l'ocupació. I dintre de la Generalitat, la Conselleria de Sanitat se'n du la palma.

Jo crec que eixa és una altra qüestió important a tindre en compte i que també en la moció fa referència, perquè, efectivament, no solament cal augmentar la plantilla, sinó que el que cal és donar estabilitat als llocs de treball: cobrir les vacants, posar al personal fix, acabar amb eixes places d'acumulació de tasques que sobrepassen en molts casos molt per damunt dels sis mesos legals.

En definitiva, juntament amb el tema de la formació, que a nosaltres ens pareix que és l'altre pilar fonamental perquè hi haja un bon servei sanitari, pensem que aquesta moció complix els objectius pels quals està presentada, però, a més a més, perquè respon precisament al que són les demandes de la pròpia societat i dels propis professionals. Jo diria que fins i tot esta proposta el que ve també és a donar compliment, en certa mesura, a una cosa que encara està en vigor, que fa ben poquet en el debat de l'estat de la comunitat a vostés se'ls va omplir la boca en dir que han sigut tan tolerants, tan dialogants que s'han assentat amb els sindicats i han signat un acord, que és el Pavace, sense dir que el firmaven era l'incompliment de l'anterior, i açò el que ve també és a obligar a complir el Pavace quant a ocupació i quant a serveis.

Ens trobarem de nou en els pressupostos presentant esmenes que obliguen a complir açò, i que vostés votaran en contra també. Jo, com sé que vosté sistemàticament les mocions les voten en contra perquè pareix que és una cosa que va en contra del govern, doncs, faciliten vostés les coses. Jo ja els ho he dit moltes vegades: presenten vostés les propostes i nosaltres les votarem a favor, propostes que vagen encaminades a millorar les condicions de treball dels propis sanitaris, a millorar les condicions salarials, a millorar les condicions de formació i, per tant, perquè tinga una repercussió en el servei sanitària que, lògicament, repercutix en el conjunt dels ciutadans i les ciutadanes. Si això és aixina, doncs, jo crec que tothom estarem d'acord, els tres grups parlamentaris votarem les coses favorablement i unànimement, vostés estaran la mar de contents que l'oposició els vote les seues propostes i, sobretot, no nosaltres, sinó la societat valenciana, estarà satisfeta de què realment està fent-se una sanitat com cal. Perquè, en estos moments ­i vostés ho saben igual que nosaltres, ja ho sabien pareix ser al mitjans de comunicació­, però últimament ha aparegut una enquesta en la que diu que uns dels serveis pitjors que es donen des de la Generalitat als usuaris és la sanitat pública.

Per tant, jo pense que eixa és una qüestió que hauríem de reflexionar i tractar de consensuar entre tots els grups parlamentaris i tractar de tirar endavant entre tots.

Moltes gràcies.

(Ocupa la presidència el president, senyor Julio de España Moya)

El senyor president:

El senyor Clemente Olivert:

Señora Llinares, ¿se acuerda usted de la canción ésta de La vida sigue igual? Pues, yo le podría decir a usted exactamente: los socialistas siguen exactamente igual, lo único que han modificado ustedes es que han pasado de un discurso catastrofista a un discurso que ya más bien es un poquito castrista, o sea, ya absolutamente es crear nubes, crear sombras sobre una gestión absolutamente intachable. Realmente su preocupación por los profesionales sanitarios, señora Llinares, les llega a ustedes siempre cuando están en la oposición, no les llega ni cuando gobiernan ni donde gobiernan, porque realmente es donde normalmente a ustedes los machaca.

Miren, ustedes tuvieron la oportunidad recientemente de aprobar, apoyar una propuesta de resolución, que les presentó el Grupo Parlamentario Popular en el debate sobre el estado de la comunidad, para que se implantara la carrera profesional a lo largo de esta legislatura. Ustedes tuvieron esa oportunidad y, sin embargo, su soberbia política les impidió apoyar esta iniciativa. Pero, señora Llinares, con su apoyo, más bien, a pesar de su oposición, antes de final de año la carrera profesional se firmará, y, además, ya le adelanto que gozará de un amplio consenso. Evidentemente, ustedes, continuando con su labor de oposición a todos, seguirán criticándolo y seguirán viendo inconvenientes donde todos los demás ven ventajas, pero ustedes prefieren instalarse en este discurso. Además, le digo que será una carrera profesional que no excluya a nadie, una carrera profesional donde primen los objetivos asistenciales, aunque también se tengan en cuenta la docencia y la investigación.

Realmente usted ha empleado la moción para hacer un discurso de descalificación al gobierno. Yo me había preparado una contestación punto por punto a todo lo que usted ha presentado. pues, bueno, la elaboración de un libro blanco de las profesiones sanitarias, que a ustedes, realmente, lo de los libros blancos les parece muy bien, pero este punto de la moción parece desconocer que tenemos realmente una realidad legislativa diferente ­ya la tenía cuando usted presentó su interpelación. En este momento hay una Ley de ordenación de las profesiones sanitarias, que fue aprobada en el 2003, en el Congreso de los Diputados, donde se posibilita que exista una mayor integración de los profesionales en el servicio sanitario, tanto en lo preventivo como en lo asistencial, facilitando la corresponsabilidad en los logros de los fines comunes y en la mejora de la calidad de la atención sanitaria a la población, que es al fin y al cabo lo que realmente nos tiene que importar.

El senyor president:

La senyora Llinares Cuesta:

Y se lo ha dicho además un sindicato que presentó un estudio. Porque me imagino que se lo habrán presentado a ustedes, a igual que nos lo han presentado a nosotros como es la Cems. Y es área por área, y centro de salud por centro de salud, y hospital por hospital, les van diciendo las necesidades que hace en falta de aumentar plantilla.

Nos habla de la carrera profesional y además dice que es que hemos votado en contra. Nosotros hemos votado en contra a una declaración de intenciones desde hace diez años. Lo mismo desde hace diez años. ¿Usted conoce lo que es el valor de la palabra dada? (el senyor president colpeja amb la maceta) ¿Conocen lo que significa eso? Porque yo de verdad creo que no lo conocen.

A nosotros no nos preocupa votar las propuestas buenas para los valencianos y valencianas, pero ustedes se han instalado en la mentira permanente, en la autosatisfacción, y cuando ya no tiene salida, pues el recurso fácil: el gobierno central. Me parece desde luego. En la comparación con otras comunidades deberían de ser un poco más prudentes y no hablar de otras comunidades, porque somos la última comunidad. Les tendría que dar vergüenza, cuando se ha elaborado un documento donde nuestra comunidad es la que peor sale en todos los indicadores.

Y le vengo con indicadores reales. Indicadores reales que ustedes conocen, porque son datos serios y rigurosos. Y usted se atreve aquí a decir y a compararlos. Tendrían que ser por lo menos un poco, yo solamente pido un poco de responsabilidad y de sensatez. Porque ustedes, el problema es que no saben lo que tienen que hacer con la Conselleria de Sanidad, no lo saben. Y aparte que no lo saben es que no les interesa.

La senyora vicepresidenta primera:

Vaja finalitzant, per favor.

La senyora Llinares Cuesta:

Muchas gracias. (Aplaudiments)

La senyora vicepresidenta primera:

Moltes gràcies, senyora diputada.

En representació del grup. Sí, hi ha sol·licitud, no hi ha rèplica? Bé. Si no hi ha rèplica, anem a donar-li la paraula a l'il·lustre diputat del Grup Parlamentari Popular, senyor Clemente. (Remors)

El senyor Clemente Olivert:

Mire: "Las Cortes Valencianas instan a la Conselleria de Sanidad a cumplir el compromiso de implantar la carrera profesional a lo largo de esta legislatura". Y en el segundo punto, no sé si es el que a ustedes les parecía mal: "Que la carrera profesional surja de un amplio consenso entre todos los colectivos implicados".

La senyora vicepresidenta primera:

Finalitzat el punt de la moció subsegüent, anem a passar a la votació. Senyors, comença la votació.

(Ocupa la presidència el president, senyor Julio de España Moya)

El senyor president:

(Se suspén la sessió a les 14 hores i 25 minuts)

(Es reprén la sessió a les 16 hores i 30 minuts)

Pregunta formulada per la diputada Alejandra Climent Jordá, del GP Popular, sobre les polítiques que du a terme el Consell en matèria de cooperació al desenvolupament (RE número 29. 744).

El senyor president:

La senyora Climent Jordá:

El senyor president:

La senyora consellera de Cooperació i Participació:

Muchas gracias. (Aplaudiments)

Pregunta formulada pel diputat Manuel Gómez Fernández, del GP Popular, sobre les principals línies d'actuació de la Fundació Comunitat Valenciana Regió Europea des que es va constituir i els plans futurs desenvoluparà (RE número 29. 745).

El senyor president:

El senyor Gómez Fernández:

El senyor president:

La senyora consellera de Cooperació i Participació:

El senyor president:

La senyora consellera de Cooperació i Participació:

El senyor president:

La senyora consellera de Cooperació i Participació:

Pregunta formulada pel diputat Mariano Castejón Chaler, del GP Popular, sobre les mesures que ha adoptat el Consell per a millorar la competitivitat en les empreses de la Comunitat Valenciana (RE número 35. 427).

El senyor president:

El senyor Castejón Chaler:

Gràcies, senyor president.

El sector industrial de la nostra comunitat està travessant un bon moment després, especialment, de la desacceleració econòmica que s'ha viscut a nivell internacional. De manera que es fica en evidència que la nostra comunitat s'està convertint en una de les autonomies més dinàmiques del conjunt de tot el país. Això ho ratifica el mateix Ministeri de Treball, ja que darrerament ens oferia les dades del passat mes de setembre, en què es va reduir la desocupació en el grup d'activitat de la indústria, concretament en unes 2. 350 persones, a la nostra comunitat especialment. Això suposa una disminució del -5,02%.

Evidentment, això fica en evidència, doncs, que la nostra comunitat té un teixit, té un fort teixit productiu, i demostra que especialment el nostre sector industrial, a pesar, malgrat tots els ajusts que hi han hagut, de caràcter conjuntural, veiem que s'està produint en algunes empreses de diversos sectors l'augment de la productivitat i, especialment, està reduint-se la desocupació. Sense cap dubte, part de culpa, entre cometes, d'això la té la conselleria d'Empresa, Universitat i Ciència, que en estos darrers temps ha anat articulant diversos plans, diverses eines que estan contribuint en la millora general dels sectors productius, especialment l'industrial, i entre els factors determinants en esta ­diria jo que posada de manifest­ aposta decidida de la conselleria fonamentalment per la innovació, però que fica en evidència que els sectors productius cada vegada tenen una millor salut.

Per aquesta raó, des del Grup Parlamentari Popular li preguntaríem al senyor conseller quines mesures ha adoptat el Consell per a millorar la competitivitat en les empreses de la Comunitat Valenciana.

Moltes gràcies.

El senyor president:

El senyor conseller d'Empresa, Universitat i Ciència:

Estamos hablando de centros de investigación ligados normalmente a las universidades, que, en virtud de convenio, están en situación de disponible para ser usados según nos interese y les interese a las empresas para operaciones normalmente de innovación a corto o medio plazo, tanto en lo que es institutos de tipo tecnológico como en lo que es formación. Centros de formación vinculados que, en virtud de convenio, están en situación de ofrecer, según convenio, formación.

El senyor president:

El senyor conseller d'Empresa, Universitat i Ciència:

Pregunta formulada pel diputat Salvador Cortes Llopis, diputat del GP Popular, sobre les mesures que ha posat en marxa el Consell per a l'acompliment del Pla de promoció del sòl empresarial (RE número 35. 428).

El senyor president:

El senyor Cortes Llopis:

El senyor president:

El senyor conseller d'Empresa, Universitat i Ciència:

Pregunta formulada pel diputat Andrés Perelló Rodríguez, del GP Socialista, sobre si hi ha en l'administració autonòmica valenciana algun departament dedicat a elaborar informes especial per a l'oposició parlamentària (RE número 35. 361).

El senyor president:

El senyor Perelló Rodríguez:

El senyor president:

El senyor conseller de Justícia i Administracions Públiques:

El senyor president:

El senyor Perelló Rodríguez:

Porque hasta ahora era como les controlábamos, que era un esfuerzo titánico controlarles a ustedes, era una labor draconiana controlarles a ustedes y pedirles transparencia. Pero ahora la labor se hace insoportable, porque ahora hay que saber si lo que averiguas es verdad o es mentira. Y un miembro del Gobierno dice que puede ser mentira y usted se queda así. Y un miembro del Gobierno dice que elabora informes falsos, y nadie riñe a nadie, nadie pide responsabilidad a nadie y no pasa nada. No pasa nada, señor conseller. No ha pasado nada en todo este tiempo. Y todo vale.

Diríase que el Consell está como aquella monja, que enterándose que le quedaba poco de estar en el convento, tomó una solución drástica a la vez que escatológica. Y ustedes están en eso. No sé si es que piensan que les queda poco tiempo o qué. Pero a nosotros no nos vale.

Es que no pasa nada. Es que ya no se les altera el pulso por nada. Y nosotros estamos muy asustados, señor conseller. Nos preocupa mucho saber la verdad. No podemos consentir que los valencianos elijan un gobierno que no sepa distinguir la verdad de la mentira. Hombre, a veces la ralla que la separa es una ralla fina de lápiz. Pero aquí se ha borrado hace tiempo. El Gobierno venía con goma de borrar para borrar esa raya de lápiz.

Y claro, esto no puede ser porque al final, el diagnóstico es que la política entra en decadencia por esos comportamientos. "Como entra por otros. " ¡No! , por los míos no, señor Campos. Yo no acompaño al señor Fabra a ningún sitio. Yo le denuncio ante los tribunales, ¡yo le denuncio ante los tribunales! (Aplaudiments) ¡Yo no lo secundo, yo no lo secundo, yo no le encubro, yo no le acompaño, yo no le blindo las cuentas ni le asesoro fiscalmente! ¡Son ustedes y algunos que se sientan en esos escaños! Les digo siempre: cuando hablo, que no me piquen, y me pican, y me pican. Y no escarmientan. Yo no me paseo con Fabra ni lo recibo. ¡Le denuncio, como se denuncia a quien está imputado! ¡Y ustedes tenían que haber aplicado el código ético y haberle pedido la dimisión hace tiempo, usted! Así que más vale que calle, que está siendo usted cómplice de Fabra, que no hablaba con usted; hablaba con el señor Peralta. Y uso un tono con usted distinto al de él porque me hago cargo de cómo está el hombre, que está un poco ninguneado, pero usted no, usted está de acompañamiento, usted está de guía, de guía del señor Fabra. Espero que solo sea turístico y de compañero.

El senyor president:

El senyor Perelló Rodríguez:

El senyor president:

El senyor conseller de Justícia i Administracions Públiques:

Y es verdad que nos queda poco tiempo, es verdad. Nos queda poco tiempo para volver a ganar por mayoría absoluta las elecciones. (Aplaudiments) Y es verdad que ustedes están asustados, es verdad. Están muy asustados, pero no por todo lo que ha dicho. Ustedes están asustados porque les preocupa lo que piensan de ustedes la inmensa mayoría de los valencianos. (Remors) Y piensan: que no defienden los intereses de la comunidad; que no defienden las raíces culturales e históricas de la comunidad; que no defienden lo que interesa a la Comunidad Valenciana, y que están continuamente mirando a Barcelona y a Madrid esperando que se les digan las consignas políticas que tienen que decir en la comunidad. (Aplaudiments) ¡Eso es lo que les preocupa a ustedes! Y les preocupa muy de verdad.

Y están asustados porque todas las encuestas que se están publicando, todos los estudios sociológicos, les dan como perdedores. Pero, claro, ustedes llegaron al pánico total el día 9 de octubre cuando el periódico El País, periódico con el que ustedes tienen muy buena relación, sacó esta encuesta donde dice claramente que el Partido Popular aventaja en 11,4 puntos al Pspv. Por lo tanto, no es que estén asustados. Es que tienen muchísimos motivos para estar asustados. Yo lo entiendo, yo lo entiendo.

El senyor president:

El senyor conseller de Justícia i Administracions Públiques:

Pregunta formulada pel diputat Francesc Colomer i Sánchez sobre els criteris que ha utilitzat la conselleria per a sufragar l'esponsorització de la selecció nacional en l'Eurobàsquet de Belgrad (RE número 35. 478).

El senyor president:

El senyor Colomer i Sánchez:

(Inoïble per raons tècniques)

El senyor president:

El senyor Colomer i Sánchez:

Moltes gràcies, senyor president.

Li dia a la senyora consellera i a tota la cambra que no vaig a mirar ni a Barcelona ni a Madrid, sinó al calaix, als comptes de la Conselleria de Turisme.

Li formulem una pregunta sobre la manera de gastar els diners públics, senyora consellera, sobre la forma de decidir en matèria de promoció del sector turístic. Voldríem que ens explique quant ens ha costat esponsoritzar l'Eurobàsquet. En càrrec a quina partida ­molt important­? En quants dies, tal vegada en quantes hores van improvisar el concert d'esta operació? Quin estudi de mercat avala eixa línia de comercialització dels nostres destins turístics? I, per últim, quin és el paper que ha jugat en tota esta història el senyor González Pons?

El senyor president:

La senyora consellera de Turisme:

El senyor president:

La senyora consellera de Turisme:

El senyor president:

El senyor Colomer i Sánchez:

Senyor president.

Senyora consellera, gràcies pel seu temps. No tant per les seues explicacions, de les quals es deriva el criteri ràpid i capritxós que aplica vosté a l'hora d'entendre què és patrocinar i què és promocionar el turisme valencià.

Fixe's vosté, comenta esta sèrie d'arguments just en l'any que vosté ha descartat la fórmula d'esponsoritzar i de vehicular la marca a partir d'esdeveniments culturals, artístics o d'altra índole, com vosté comentava. Just enguany que vosté va retirar ajudes a actes concrets per més prestigi internacional que pogueren tindre, tal vegada com a represàlia perquè eren esdeveniments i actes que se celebrarien en municipis presidits per alcaldes d'altre corrent orgànic del seu partit, per municipis amb alcaldes zaplanistes, per dir-ho clarament.

I, clar, argumentant que ja no era l'estratègia més adient, que s'estimava més un altre tipus d'actuacions tècnicament més professionals i també, clarament va dir, perquè la caixa la tenia tremolant, els diners de la seua conselleria. I ara, en un exemple de coherència, en un exemple de memòria, és a dir, tot el contrari, canvien radicalment de criteri. A més, sense cap estudi que avale el que ha dit, sense cap estudi que avale l'eficàcia de la despesa que va a produir-se, ni cap consens en el sector, tal i com vosté els ha promés moltes vegades.

En un moment en què, a més, es parla i es reclama la intel·ligència de mercats i no capritxos. A més, li recorde que en Sèrbia, les actuacions que vosté ha dit que van desplegar, doncs, precisament, i vosté baralla estadístiques que ho confirmen, no és un mercat emissor de la màxima prioritat per a la nostra Comunitat Valenciana, senyora consellera.

A més, la manera com fan vostés les coses, la irrupció. Vosté no ha parlat, i té molt a vore amb la pregunta, clar que té a vore amb la pregunta, senyora consellera, la irrupció que li dóna un to més sinistre a esta història, a este fulletó, d'un altre conseller que deu tindre les seues partides molt escurades, les deu tindre ben esgotades, i amb els diners de Turisme, tornar a jugar a rics, que no ho som, i marcar-se el punt.

Senyora consellera, és un error absolut confondre la vanitat política, la promoció personal, l'autobombo, la pompa, amb el que són les necessitats del sector i amb la gent que obre cada dia el seu negoci arriscant el patrimoni personal i familiar i que moltes vegades no ha rebut mai una ajuda pública. El mínim que es pot fer en ordre a respectar totes estes realitats i totes estes persones i empresaris, si el govern Camps es vol marcar el punt, i jugar a la prodigalitat, el mínim que es pot fer és una valoració tècnica d'eficàcia, d'oportunitat, una certa intel·ligència de mercat en esta matèria de promocionar, un consens en el model de comercialització dels nostres productes.

En democràcia no es prou saber en què gastem els diners de tots, senyora consellera, sinó com gastem els diners de tots. No es poden fer trampes. A més, és la típica operació que la Sindicatura de Comptes sempre li recrimina, i vosté es va comprometre a intentar canviar el xip, a millorar les coses i a fer-les d'una altra manera.

Jo no sé si pagarà estes factures amb la Visa o les vises que vosté té, que no sé si ha reconegut, que no sé si ha tornat, no sé si amb diners plastificats o no, però pagaran per la porta falsa, fent trampes. I això no és el que el poble valencià ni el sector turístic, ni molts ciutadans honrats esperen del seu govern.

Gràcies.

El senyor president:

La senyora consellera de Turisme:

(Inoïble) . no se entera usted, y le voy a decir: me parece que poner en duda el impacto que ha tenido, desde luego, el basket y que podamos disponer de la marca.

Nada más, presidente. (Veus i aplaudiments)

Pregunta formulada pel diputat Alfred Botella i Vicent sobre com explica el senyor conseller la quantitat de casos de legionel·la produïts les darreres setmanes en diferents poblacions de la nostra comunitat (RE número 35. 463).

El senyor president:

El senyor Botella i Vicent:

Gràcies, senyor president.

Senyor conseller, la pregunta va dirigida, com vosté sap, als casos de legionel·la que s'han produït les darreres setmanes a diferents poblacions de la nostra comunitat i que estos dies que estem un nou brot sorgix a la ciutat d'Alcoi, el que fa número 13, i que este diputat voldria que vosté explicara d'una vegada per totes com sorgixen estos casos i quines són les mesures que va a portar a efecte per a acabar amb ells.

Moltes gràcies.

El senyor president:

El senyor conseller de Sanitat:

El senyor president:

El senyor Botella i Vicent:

Gràcies, senyora presidenta.

Senyor conseller, jo voldria començar dient-li que des que el problema de la legionel·la ve afectant la nostra comunitat de manera insistent i, sobretot, la població d'Alcoi i la seva comarca, este diputat, malgrat que ha realitzat diverses preguntes i ha presentat diverses propostes, sempre s'ha mostrat prudent de cara a l'actuació de la Conselleria, perquè he pensat des del primer moment que no era un tema fàcil a resoldre i que calia donar el temps suficient perquè la Conselleria actuara i es vegeren els resultats.

Però vull recordar-li, com li he dit al principi, que este és el brot número 13 que es produïx a la ciutat d'Alcoi en sis anys, que fa sis anys que anem arrossegant el problema, que la pregunta que jo li faig és perquè s'havien estés a altres poblacions 17 casos, en diferents poblacions de la nostra comunitat. I que lluny de desaparéixer, doncs, com veem, continua in crescendo. Perquè el major brot que es produïx des del 1999 al 2000 és ara de nou, 38 casos en cinc mesos, en tres brots consecutius.

Senyor conseller, jo crec que vosté convindrà amb mi que no existix ninguna maledicció bíblica que faça possible que Alcoi haja de patir este mal endèmic, no? , però a mi em sembla que el que sí estem patint és ja una mala gestió de la mateixa Conselleria de Sanitat. Perquè, com li he dit abans, sent prudents, i no volem fer demagògia, vostés estan encabotats en continuar única i exclusivament en la línia que porten des del primer moment, i la línia que porten des del primer moment dóna com a resultat que ens trobem ja amb el brot número 13.

I, a més a més, pareix que el que a vosté li dóna satisfacció és simplement que en un moment determinat es produïxen uns casos, van allí, el director general de salut pública, el senyor Escolano, dóna la cara, això sí, es presenta allí en la població i van a investigar i troben un brot, troben un focus de la legionel·la, que, malauradament, sempre pareix que recau no en els mateixos llocs, però sí en el mateix tipus d'indústria.

Jo diria que, en este cas, en Alcoi, la indústria tèxtil, doncs, ja fa algun segle que existix, no? , i jo crec que mai en la vida hi ha hagut la quantitat de legionel·la que n'hi ha en estos moments. Però vosté segurament que ara tractarà de justificar el tema.

Jo crec, senyor conseller, que del que es tracta és, en primer lloc, que n'hi haja una investigació a fons, un estudi en condicions de quina és la situació orogràfica, industrial, de moviments de terres, de salut, mediambiental, etcètera, que faça possible que vostés al final encerten en la prevenció, no en la detecció o en detectar el problema, no, no! Si el problema el patixen aquells que van a l'hospital, i vostés l'única cosa que fan és dir, doncs, està en esta empresa, en les instal·lacions d'aquesta empresa, van, les precinten i ja està.

Però eixa no és la solució. La solució és que vostés investiguen per a saber com previndre aquestes qüestions, i això, senyor conseller, no està fent-se, i jo crec. ­encara tinc preguntes després, que li faré al respecte­ jo crec, senyor conseller, que després de sis anys d'estos casos sense que es done una solució definitiva, és moment que comencen a haver-hi cessaments o dimissions.

Jo sé que ahir en la Conselleria hi van haver persones que van posar el seu càrrec a disposició del conseller i el senyor conseller deuria admetre eixes dimissions. No es sorprenga, perquè jo sé.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Senyor Botella, per favor.

El senyor Botella i Vicent:

­Sí, acabe, senyora presidenta­ . sé de bona tinta que això és aixina.

I a més a més, jo crec que el fet que vostés ahir dimarts, que tots els dimarts la conselleria informa de com va la situació de la legionel·la, no volgueren informar absolutament a ningú, demostra que eixos problemes estan ahí i que vosté deu donar una solució definitiva.

Moltes gràcies, senyora presidenta.

La senyora vicepresidenta primera:

Moltes gràcies, senyor Botella.

Té la paraula l'honorable conseller, senyor Rambla.

El senyor conseller de Sanitat:

Pregunta número 85/04 al conseller de Cultura, Educació i Esport, senyor Alejandro Font de Mora Turón, sobre l'adequació dels centres de secundària a la normativa de la Logse, que formula la diputada Ana Noguera Montagud, del GP Socialista (RE número 11. 047).

La senyora vicepresidenta primera:

Moltes gràcies, honorable conseller.

Anem a passar al següent punt de l'ordre del dia, punt número 7. Pregunta número 85, formulada a l'honorable conseller de Cultura, Educació i Esport, pregunta del Grup Parlamentari Socialista, de la senyora Ana Noguera Montagud, sobre l'adequació dels centres de secundària a la normativa de la Logse.

Senyora Noguera.

La senyora Noguera Montagud:

La senyora vicepresidenta primera:

Moltes gràcies, senyora Noguera.

Té la paraula l'honorable conseller, senyor Font de Mora.

El senyor conseller de Cultura, Educació i Esport:

La senyora vicepresidenta primera:

Moltes gràcies, honorable conseller.

Té la paraula la il·lustre diputada, senyora Noguera.

La senyora Noguera Montagud:

Y habla usted, habla usted todavía con desvergüenza, de que existen alumnos de primer ciclo de ESO que aún van, efectivamente, a colegios de primara. Un 12%, no un 5, un 12%. Me atrevo a corregirle, señor conseller. Le diré que somos la única comunidad de toda España que aún no ha conseguido adaptar el ciclo de ESO a los institutos.

Existe un tapón en las construcciones y en la remodelación de los centros antiguos que ustedes no están atendiendo. Yo lo único que le digo es que no espere a que se le caigan los techos de los institutos, como el de Gandia, para actuar, sino que actúen. (S'escolta una veu que diu: "Muy bien". Aplaudiments)

La senyora vicepresidenta primera:

Moltes gràcies, senyora diputada.

Té la paraula l'honorable conseller.

El senyor conseller de Cultura, Educació i Esport:

Señoría, desvergüenza, la suya. (S'escolta una veu que diu: ¡Muy bien! ") Desvergüenza, la suya. Si es que vamos a convertir en lo que vamos a convertir los debates y las preguntas parlamentarias, señoría, desvergüenza, la suya, porque hay que ser muy desvergonzado ­políticamente hablando, hago el matiz­ para no reconocer el esfuerzo que ha tenido que hacer este gobierno por la incuria, por la desidia, por el abandono con que encontramos el sistema educativo público de la Comunidad Valenciana. Por cada centro que se hizo en los últimos cinco años de gobierno socialista, se han hecho seis en los últimos cinco años del Partido Popular. Hemos sido seis veces más conscientes que ustedes, es decir, mucho menos inconscientes que ustedes, de la problemática que había en el sistema educativo.

Y usted, los números hará los que querrá, porque seguramente se los dará algún desvergonzado que no sabe ni lo que suma. Porque usted pone en su pregunta que el alumnado de primer ciclo de ESO escolarizado es el 18%. Y es, señoría, no la cifra que dice usted, es el 5%. Hay 40. 642 alumnos en Alicante, 11. 689 en Castellón y 50. 998 en Valenciana. Total en la Comunidad 103. 329. Y aun de esos, compañeros suyos de partido, probablemente tan desvergonzados como usted, nos dicen que no los llevemos a los institutos, que no los llevemos a los institutos, que se queden en las poblaciones de origen, y montan unos expolios importantes a nivel de las poblaciones, con la demagogia correspondiente, mientras que usted de manera desvergonzada viene aquí a la cámara y me echa en cara que no van todavía a los institutos. (S'escolta una veu que diu: "¡Muy bien! ")

La senyora vicepresidenta primera:

Moltes gràcies, honorable conseller.

Anem a passar a la següent pregunta, formulada també per la il·lustre diputada senyora Noguera, del Grup Parlamentari Socialista, sobre el col·legi públic Lluís Guarner de València, a l'honorable conseller de Cultura, Educació i Esport.

Senyora Noguera.

La senyora Noguera Montagud:

Espero que usted no considere desvergonzados al Ampa del colegio público Luis Guarner, porque este colegio, cuando yo presenté la pregunta hacía más de un año, ahora ya hace más de tres, que recogieron 500 firmas protestando ante la conselleria. Porque este es uno de colegios que necesitaban una reforma para adecuarse a la Logse: necesitaban un gimnasio, necesitaban aulas de infantil para que los niños no estuvieran en aulas que no les correspondían con tres añitos, y que además todo el colegio tiene una ratio en cada una de sus aulas superior a 25 alumnos por clase. De esas firmas, de esas 500 que recogieron, nadie les dio respuesta, nadie les atendió, nadie sabe nada.

Cuando empezaron el curso el año pasado, había más niños que sillas, y las sillas se las prestaron los colegios vecinos. Este colegio se ubica al lado del Palacio de Congresos, e, ingenuos ellos, pensaron que eso serviría para remodelar el colegio. Se equivocaron, quizás tenían que haber estado al lado del Palacio de les Arts, para que les tocara algo de la inauguración a la que usted y yo pudimos asistir y ellos no.

Muchas gracias. (S'escolten veus que diuen: "¡Muy bien! ")

La senyora vicepresidenta primera:

Gràcies, senyora diputada.

Té la paraula l'honorable conseller, senyor Font de Mora.

El senyor conseller de Cultura, Educació i Esport:

La senyora vicepresidenta primera:

Moltes gràcies, senyor conseller.

Té la paraula la il·lustre diputada, senyora Noguera.

La senyora Noguera Montagud:

Yo traía esto como ejemplo de lo que en su conselleria está pasando, porque el único ausente no es el señor conseller, es que no hay nadie. Es que lo que les ocurre a las Ampa, lo que les ocurre a los directores, lo que les ocurre a los claustros de profesores, les está ocurriendo a los alcaldes de los pueblos, que llaman a la puerta de la conselleria diciendo que tienen un problema y nadie les atiende y se acumula.

Si a usted le parece que no ha habido tiempo suficiente durante toda la programación de diez años de gobierno del Partido Popular para adecuar centros que estaban construidos desde hace veinte años y tan solo hacer un gimnasio, la contestación tendrá que decírsela usted a la Ampa. Yo no se la voy a transmitir. Yo les transmitiré el acta de lo que hoy se hable aquí.

La senyora vicepresidenta primera:

Moltes gràcies, senyora diputada.

Té la paraula l'honorable conseller.

El senyor conseller de Cultura, Educació i Esport:

Bien, señoría. Aquí si alguien está ausente de alguna cosa es su señoría. Está ausente de todas las inauguraciones de los centros de enseñanza nuevos, no la veo en ninguna de las partes y solamente la veo en aquellos lugares en donde puntualmente existe algún problema. Sabe usted que está invitada, incluso le ofrecí en público que nos acompañara (Remors. La senyora vicepresidenta primera colpeja amb la maceta) incluso en un vehículo oficial puesto a su disposición.

Preguntes números 87/04, 88/04 i 89/04, al conseller de Cultura, Educació i Esport, senyor Alejandro Font de Mora Turón, sobre les greus deficiències dels edificis dels conservatoris superiors de música, que formula el diputat Vicent Escrig Peris, del GP Socialista (RE número 11. 049, 11. 050 i 11. 051).

La senyora vicepresidenta primera:

Moltes gràcies, honorable conseller.

Anem a passar a les següents preguntes, dirigides al mateix conseller, i que formula l'il·lustre diputat Vicent Escrig Peris, del Grup Parlamentari Socialista, sobre les greus deficiències dels edificis dels conservatoris superiors de música, amb número de registre 87, 88 i 89.

Té la paraula, si les seues senyories ho permeten i fan una miqueta de silenci en la sala, els ho agrairia, li donaríem la paraula al senyor Escrig. Moltes gràcies.

El senyor Escrig Peris:

Gràcies, senyora vicepresidenta.

Senyor Font de Mora el blau. (Remors)

Per fi anem a parlar un poquet de música després de dos anys i de dos consellers que han passat per conselleria. I dintre de la. a meitat de la sisena legislatura. Preguntes que per desgràcia s'han posposat, el que demostra, una vegada més, el funcionament anacrònic d'esta cambra, així com la falta d'interés per la música que té el Partit Popular.

Té previst el senyor conseller destinar l'any 2005 alguna partida pressupostària per tal de pal·liar les greus deficiències dels nostres conservatoris superiors?

L'alumnat de grau superior valencià haurà de matricular-se en altres conservatoris fóra de la Comunitat Valenciana per a continuar d'una forma digna els seus estudis?

L'alumnat de grau superior dels nostres conservatoris podrà preparar-se en condicions dignes en estos conservatoris la seua tasca d'ensenyament?

Moltes gràcies.

La senyora vicepresidenta primera:

Moltes gràcies, il·lustre diputat.

Té la paraula l'honorable conseller senyor Font de Mora.

El senyor conseller de Cultura, Educació i Esport:

La senyora vicepresidenta primera:

Moltes gràcies, honorable conseller.

Té la paraula el senyor Escrig.

El senyor Escrig Peris:

Senyor conseller, mire, aquestes preguntes que li he fet són el resultat d'una sèrie de reunions de treball amb els propis directors dels tres conservatoris superiors, de València, Castelló i Alacant, com també reunions de treball amb les distintes Ampa d'estos conservatoris.

S'ha de fer una afirmació, senyor conseller. Els actuals conservatoris superiors, no professionals eh, superiors, estan en unes condicions tercermundistes. Jo he visitat personalment els tres conservatoris i dóna vergonya, i li invite que veja eixos tres conservatoris superiors. No m'ho confonga amb els conservatoris professionals que estan construint-se.

Situació tercermundista i situació vergonyosa per les següents raons, li vaig a posar tres exemples: aules que no estan insonoritzades ni condicionades; aules que s'utilitzen de magatzems per falta d'espai; sales de dansa i ballet on els alumnes ballen sobre el formigó; falta d'espais on els alumnes puguen oferir els seus concerts, han d'arrendar o llogar el Palau de la Música o teatres per a fer els seus concerts; falta d'arxius musicals adequats. I el professorat? El professorat que és excel·lent, encara sort, està cansat de reclamar ajudes per a infraestructures.

Manifestar-li, senyor conseller, que ja en la legislatura anterior alumnes d'estos conservatoris es manifestaren fóra del Palau de les Corts Valencianes, seguint la negativa i el silenci per part de la conselleria.

Com a conseqüència de tot això hi ha, i és una realitat, un èxode d'alumnes nostres a altres conservatoris limítrofs, com és Tarragona, Terol, com és Barcelona, com és Conca, etcètera.

Davant tot això jo li dic una cosa, li interessa realment l'ensenyança superior musical?

Mire, senyor conseller, els alumnes i professors de música d'eixos conservatoris mereixen uns serveis dignes, fins i tot els propis inspectors de vosté estan avergonyits d'anar a eixos conservatoris superiors.

Dignifiquem, senyor conseller, i ho diré mentre siga diputat d'esta cambra, la música valenciana i el músic valencià. I comencem per acabar amb eixe tercermundisme que es diu "conservatori superior de música".

Moltes gràcies. (Aplaudiments)

La senyora vicepresidenta primera:

Moltes gràcies, senyor diputat.

Té la paraula l'honorable conseller.

El senyor conseller de Cultura, Educació i Esport:

El esfuerzo inversor, el esfuerzo inversor del gobierno. (Veus) El esfuerzo inversor del Gobierno en la construcción de conservatorios desde el año 96, señoría, y usted lo sabe, es patente. Lo que pasa es que eso no le interesa a usted. Podrá haber deficiencias, es una red extensa, como toda la educativa, y podrá haber deficiencias puntuales que vamos subsanando. Pero construidos y entregados los conservatorios profesionales de Valencia, de Requena, de Torrent, de Vall d'Uixò, de Oliva y el de Carlet ­recientemente inaugurado por el presidente de la comunidad­; en construcción y para entregar durante este curso escolar, los conservatorios profesionales de Cullera y de Llíria; incluidos en la programación de obras de Creaescola, la construcción de conservatorios superiores ahora de Castellón y de Valencia, y los profesionales de música de Alicante, de Elda y de Utiel. Y asimismo están incluidos en programación de obras mediante convenio con ayuntamientos los conservatorios de Catarroja y Onteniente.

Preguntes números 98/04, 99/04, 100/04, 101/04, 102/04 i 103/04, al conseller de Cultura, Educació i Esport, senyor Alejandro Font de Mora Turón, sobre la creació de diverses unitats artístiques, que formula el diputat Vicent Escrig Peris, del GP Socialista (RE número 11. 223, 11. 224, 11. 225, 11. 226, 11. 227 i 11. 228)).

La senyora vicepresidenta primera:

Moltes gràcies, honorable conseller. (Veus)

Senyories, anem a continuar, anem a continuar en el debat, si els pareix, de les preguntes. I les preguntes passen ara per un grup que també són del mateix diputat, i que són les preguntes 98, 99, 100, 101, 102 i 103. I tindrà la paraula el mateix diputat, insistisc, senyor Escrig, del Grup Parlamentari Socialista, sobre la creació de diverses unitats artístiques.

Moltes gràcies, quan vullga, senyor diputat.

El senyor Escrig Peris:

Gràcies, senyora presidenta.

Però, per una qüestió d'ordre, vull que conste en acta que realment la pregunta està formulada com a "conservatoris superiors de música de València", i que conste en acta el tema. Perquè és que jo no dic mentires, i a la millor algú sí. Jo no dic mentires. (Remors) O algú ha mentit. És que no ho sé.

La senyora vicepresidenta primera:

Gràcies, senyor diputat.

Constarà en acta evident la seua intervenció, com tot el que es diu en este saló. Per tant, si és vosté tan amable i vol que passem al grup, li iniciaré ara el temps, que no li l'havia comptat. Té vosté deu minuts per a les preguntes que havia nomenat fa un moment.

Moltes gràcies, i quan vosté vullga.

El senyor Escrig Peris:

Gràcies, senyora presidenta.

Senyor conseller.

L'any 1998 fou aprovada per unanimitat, com vosté sap, la Llei valenciana de la música, amb la creació ­que diu que s'ha de complir­ d'unes unitats artístiques. Unitats artístiques que actualment estan la Jove Orquestra de la Generalitat Valenciana i el Cor de la Generalitat Valenciana.

Després de quasi vuit anys, quan té la intenció el senyor conseller de crear la Banda Simfònica de la Generalitat Valenciana, l'Orquestra Simfònica de la Generalitat Valenciana i la Jove Banda de la Comunitat Valenciana?

Volem, senyor conseller, concreció en nom dels músics que m'han demanat que li faça estes preguntes.

Moltes gràcies.

La senyora vicepresidenta primera:

Moltes gràcies, senyor diputat.

Té la paraula l'honorable conseller senyor Font de Mora.

El senyor conseller de Cultura, Educació i Esport:

La senyora vicepresidenta primera:

Moltes gràcies, honorable conseller.

Té la paraula l'il·lustre diputat senyor Escrig.

El senyor Escrig Peris:

Gràcies, senyora presidenta.

Senyor conseller, reitere que quasi vuit anys després d'aprovar-se la llei jo diria que la llei és tota una entelèquia perquè caldria agarrar-la i estudiar-la per a veure per on s'incomplix, que és en tota la seua extensió. I, per tant, podria dir que la llei és paper mullat. I l'exemple és que no estan creades eixes unitats artístiques per falta d'assignació pressupostària o pel que siga.

Jo pense que la falta de creació d'estes unitats fa que em referme en paper caduc que té la llei i perquè no hi ha un programa específic per part del Partit Popular en temes musicals.

Mire, senyor conseller, vosté es fa la boca aigua parlant de música valenciana. I estem davant moltíssims músics valencians professionals que no troben eixida en esta comunitat. Ací abans feia menció a l'èxode d'alumnes, ara faig menció a músics professionals que han d'anar-se'n fóra del País Valencià a altres orquestres, a altres bandes professionals. I això és per una mala política del Partit Popular. Èxode que he d'atribuir-lo i imputar-lo al Partit Popular per la falta d'una concreció en estos temes.

Jo vullguera, senyor conseller, que agarraren al bou per les banyes i que es ficaren en marxa. Quan jo era president de la Federació de les Bandes de Música li oferí a la conselleria que la nostra Banda Federal, la nostra Banda Jove Federal es convertira en Banda Jove Valenciana. Fou una resposta callada.

Per tant, per evitar que passen més anys sense música, quant a drets artístics i per compliment únicament de la llei. Jo únicament li estic dient que es complisca la llei. Solament hi ha, de cinc unitats artístiques, tres únicament formades, dos formades, les tres següents estan per canalitzar-se. Jo pense que per al músic valencià caldria fer eixe esforç de ficar en marxa les tres unitats artístiques, que ho diu per mandat legislatiu i per mandat de la llei.

Moltes gràcies.

La senyora vicepresidenta primera:

Moltes gràcies, il·lustre diputat.

Té la paraula l'honorable conseller senyor Font de Mora.

El senyor conseller de Cultura, Educació i Esports:

Recientemente, además, yo creo que ha tenido usted incluso mala suerte con la ordenación parlamentaria, porque le toca formularme esta pregunta cuando hace muy poco hemos asistido a un evento donde ha sido un buen ejemplo de cómo somos capaces, desde el gobierno del Partido Popular, de integrar a los músicos valencianos dentro de formaciones orquestales que tienen aquí su papel preponderante. Además le ha tocado la mala suerte de que se está formando y conformando, como usted sabe ahora están teniendo lugar las pruebas de selección de la orquesta del Palau de les Arts, donde los músicos valencianos ­como ha indicado la intendente­ van a tener preferencia en igualdad de condiciones. Porque otra cosa sería hacer una grave injusticia a los músicos en general. Pero en igualdad de condiciones, los músicos valencianos van a tener preferencia.

(Ocupa la presidència el president, senyor Julio de España Moya)

Preguntes números 104/04, 105/04, 106/04 i 107/04, al conseller de Cultura, Educació i Esport, senyor Alejandro Font de Mora Turón, sobre el futur Palau de les Arts de València (RE número 11. 440, 11. 441, 11. 442 i 11. 443).

El senyor president:

A continuación se van a realizar las preguntas números 152, 153, 154, 155 y 156 por don Vicente Escrig Peris, del Grupo Parlamentario Socialista. (Les preguntes que es tracten en realitat són les preguntes 104, 105, 106 i 107)

El senyor Escrig Peris:

Gràcies, senyor president.

Senyor conseller, jo pense que serà la simfonia de la desesperança, però vosté és la simfonia del desafinament total, total. Li toca fer ací i avui un paper de justificar allò injustificable. I que sàpiga que el món musical valencià i el músic valencià sap el que estan fent vostés per ell, que és res, res de res. I vaig a fer-li en este moment un comentari de la federació en la revista on diu, el titular simplement: "Els músics valencians poc valorats en la inauguració del Palau de les Arts", per una falta de desatenció per part de qui fora, responsables del Palau, responsables de Conselleria. I això no ho diu Vicent Escrig, ho diu la federació en la seua publicació mensual.

Però, bé, anem a un grup de preguntes que fan referència al Palau de les Arts Reina Sofia. Senyor conseller, què va a ser realment el Palau? Un centre d'òpera? Un centre de teatre? Un centre de dansa? Perquè realment s'està fent un embolic l'opinió pública, perquè no sabem si va a ser òpera, teatre o dansa. Van a tindre capacitat els músics valencians, a través de les seus societats valencianes i bandes, de poder actuar en este Palau o va a ser un lloc d'elit per a uns pocs?

Moltes gràcies.

El senyor president:

El senyor conseller de Cultura, Educació i Esports:

De modo que, dadas esas explicaciones, le responderé a continuación a lo que sigue. La siguiente pregunta era sobre el carácter del Palau de les Arts. El carácter del Palau de les Arts, su propio nombre lo indica, Palau de les Arts. ¿Y eso qué quiere decir? Pues que todas las artes escénicas, la danza, la música, en sus diversas variedades, la sinfónica, la lírica, la operística, etcétera, tendrán ahí su representación. ¿Por qué? Porque afortunadamente, en vez de la torre de comunicaciones que en su día se pensó, se ha construido una infraestructura cultura polivalente que puede dar lugar a que la vida cultural de la Comunidad Valenciana, en el aspecto musical de las artes escénicas, la danza, la música, etcétera, se vea enormemente enriquecida.

El senyor president:

El senyor Escrig Peris:

Gràcies, senyor president.

Senyor conseller, mire, el Palau de les Arts de València, abans ja de posar-se en marxa, és diana de crítiques per part del món musical valencià. Per una banda, per la forma de portar endavant la gestió, una gestió tancada, una gestió que, per cert, ha hagut ahí una intendent, Helga Smith, cinc o sis anys treballant per a no sé què que és diu Palau de les Arts. I, per tant, jo diria que el Palau de les Arts hui és un desconcert musical, des del punt de vista artístic i tècnic.

No sé sap què fer amb el Palau, ni se sap quan s'acabaran les obres. Es fa una pseudoinauguració el passat 8 d'octubre, ni es coneix la seua programació artística, es dupliquen els càrrecs ­senyora Consuelo Lorente, senyora Helga Smith­ es tripliquen els directors artístics ­senyor Zubin Mehta, senyor García Asensio, senyor Lorin Maazel­; se fa una banda virtual (inintel·ligible) i, en definitiva, senyor conseller, és un cúmul de despropòsits que fa que el Palau de les Arts siga una cosa fantasmagòrica i irreal davant de la opinió pública.

En el capítol d'orquestres ja és el acabose, senyor conseller. En un principi, el senyor Zaplana volia fer orquestra titular, orquestra titular del Palau de les Arts a l'Orquestra Filharmònica d'Israel; després ha passat que siga una orquestra de músics valencians; ara s'estan fent les proves per a l'orquestra definitiva. I què va a ser la seu del Palau? Van a tindre cabuda altres orquestres? Perquè també va l'Orquestra Jove Mundial de Joventuts Musicals. És a dir, un acabose i un embolic d'orquestres.

En definitiva, li dic, senyor conseller, que el Partit Popular, com he dit abans, va a salto de mata, valga l'expressió. S'ha parlat molt del Palau de les Arts, però cal recordar-li al senyor conseller, que està pagant-se amb diners públics, diners públics, amb molts diners públics. Jo crec que el que estem fent, el que estan fent vostés en el Palau és bufar en caldo gelat. Perquè al final la ciutat de València amb 800. 000 persones tindrà Orquestra de València, Orquestra del Palau, Jove Orquestra, Orquestra Mundial de Joventuts Musicals. És a dir, una ciutat xicoteta o mitjana tindrà realment fins a quatre o cinc orquestres. Que ens pareix molt bé, però mentre tinga la base coberta, que són hospitals i ensenyament.

Jo volia simplement parlar del fracàs de l'acte inaugural del Palau de les Arts. I li vaig a donar unes raons. S'estrena el Palau, mire quines ments tècniques tenim, amb un concert simfònic, quan, si va a ser un centre d'òpera, s'estrene amb una opera escenificada. Una fastuosa inauguració de 2. 800. 000 euros, que crec que ho pagarà vosté amb la targeta Visa que té vosté. Polèmica creació d'una orquestra simfònica de músics valencians que enfronta el Palau de la Música i el Palau de les Arts. Una acústica inaudible, perquè, clar, se fa tot tan a pressa que no se fa un estudi acústic de la sala. Col·locació d'unes cadires que no se veu res. I una inauguració, que si volen ser el centre mundial de l'òpera, li recorde que en el Teatro Real de Madrid i en el Teatre del Liceu ha anat tota la família reial espanyola, ací sols vingué la Reina d'Espanya, però bé. I reiterar el mal tractament que tingueren els músics valencians en dita inauguració.

Moltes gràcies. (Aplaudiments)

El senyor president:

El senyor conseller de Cultura, Educació i Esports:

El senyor president:

El senyor conseller de Cultura, Educació i Esports:

Es absolutamente increíble su intervención. Yo la guardaré, yo la guardaré, señor Escrig, la guardaré y la enviaré dentro de unos años a todas las sociedades musicales. Es una vergüenza la que acaba de perpetrar usted y por su boca el Partido Socialista, los socialistas valencianos, contra una cosa que solo tiene un defecto, solo uno ­y se lo reconozco, solo lo reconozco­ uno: que no se le ocurrió al Partido Socialista. Ese es el gran pecado del Palau de les Arts. (Aplaudiments) Y eso no lo pueden tolerar, porque el éxito de ese Palau ustedes no lo pueden tragar, se les ha quedado el Palau aquí, claro como es tan grande se les ha quedado atragantado, no lo pueden pasar, parece el avestruz ese que se come un 600; se les ha quedado el Palau aquí, la cáscara aquí y usted, señor Escrig, no la puede pasar, no la puede tragar, tiene como un flemón inmenso que musicalmente lo convierte en inane, porque su intervención ha sido inane. (Veus)

El senyor president:

La senyora Escudero Pitarch:

Moltes gràcies, senyor president.

M'agradaria que vosté, com a president d'aquesta cambra, li demanara al senyor conseller que no amenaçara el Grup Socialista. I sobretot que quan haja d'argumentar, no argumente amb la calaña que ell ha demostrat i amb els insults cap a este grup, en persones que no estan en estos moments i, sobretot, sense cap tipus d'argumentació. Això no és de recibo, senyor conseller. (Aplaudiments)

El senyor president:

El senyor Maluenda Verdú:

(Inoïble) . drets que té la senyora Escudero, ni menys ni més.

El senyor president:

El senyor Maluenda Verdú:

Senyor president. Això no me preocupa. Però no obstant accepte disciplinadament la decisió de la seua senyoria.

El senyor president:

El senyor Maluenda Verdú:

Moltes gràcies, senyor president. No esperava menys de la seua benevolència.

Jo, en eixa qüestió d'orde, en el mateix dret que la senyora Escudero, vull deixar constància que és precisament des de les files del Grup Socialista des d'on se té el costum de criticar les persones absents. I moltes voltes d'aplegar a l'insult. Una cosa que no té sentit. Perquè ells tenen una teoria que és la llei de l'embut: l'ample per a mi i l'estret per a tu. I clar, després se queixen quan hi ha contestació, com ha ocorregut en les anteriors intervencions. Però que s'han fet amb el màxim respecte i amb la màxima educació. (Remors) Amb el màxim respecte i amb la màxima educació.

El senyor president:

El senyor Maluenda Verdú:

Jo acabe, senyor president, dient-li a la senyora Escudero que qui no vulga pols que no vaja a l'era. (Remors)

El senyor president:

La senyora Escudero Pitarch:

El senyor president:

La senyora Escudero Pitarch:

El senyor president:

La senyora Escudero Pitarch:

El senyor president:

El senyor Maluenda Verdú:

Senyor president.

El senyor president:

El senyor Maluenda Verdú:

La senyora Escudero dos torns i jo dos torns. Este, si la seua senyoria me'l concedix, si no, m'assentaré.

El senyor president:

El senyor Maluenda Verdú:

Que dia, senyor president, que jo vull dos torns com la senyora Escudero. Però si la seua senyoria entén que no procedix, m'assntaré i no passa res. Però jo li'l demane per si me'l dóna. Aixina de clar. (Remors)

Interpel·lació al conseller d'Empresa, Universitat i Ciència, senyor Justo Nieto Nieto, sobre la política general de la conselleria pel que fa al sector del tèxtil, que formula el diputat Alfred Botella i Vicent, del Grup Parlamentari Esquerra Unida-Els Verds-Esquerra Valenciana: Entesa (RE número 24. 826, BOCV número 88). (Pàgina 3. 834)

El senyor president:

El senyor Botella i Vicent:

Gràcies, senyor president.

Senyores i senyors diputats.

Senyor conseller.

No és la primera vegada que parlem de la política a realitzar per part de la conselleria de cara a la indústria tèxtil, que, com vosté sap, forma part d'una de les indústries tradicionals manufactureres del nostre país, que ha mantingut una taxa d'ocupació important al llarg de la història en vàries comarques del País Valencià, i que, a més a més, ha representat una taxa important també del producte interior brut.

En abril de l'any passat jo li realitzava una pregunta d'urgència a vosté per tal de conéixer quines eren les mesures que anava a prendre la conselleria de cara a la potenciació de la indústria tèxtil, per tal d'evitar la crisi que s'aveïnava. I la contestació de vosté va ser que no existia crisi, que la indústria tèxtil gaudia de bona salut i que en tot cas el que sí hi havia que fer era una política d'inversió, de desenvolupament i d'innovació, i que la conselleria estava en eixa línia, de cara a potenciar les empreses productores de tèxtil en el nostre país.

La veritat és que, malauradament, han hagut de passar pocs mesos per a posar en evidència, ja aleshores era clar que n'hi havia una crisi profunda d'aquest sector, però, com deia, han hagut de passar pocs mesos per a posar de relleu que la indústria tèxtil no solament patix una greu crisi, sinó que està en un període pràcticament de desaparició en el nostre país Valencià.

Jo crec, senyor conseller, que ahí n'hi ha una responsabilitat important del Govern de la Generalitat. Perquè, lluny de potenciar determinats sectors d'esta indústria tèxtil, s'ha deixat un poc a la. com se sol dir, a la bona de Déu, que sálvese quien pueda.

Jo crec que en estos moments la indústria tèxtil és, si no la capdavantera, que jo crec que és la capdavantera, sí una de les capdavanteres en desocupació al nostre País Valencià. És una de les indústries, un dels sectors que més ha baixat la seua inversió. I és una indústria que està, com dic, en una situació de permanent decadència.

Vosté segurament en la seua intervenció em contestarà i em parlarà dels productes que han vingut cap a l'Estat espanyol i cap al País Valencià procedents de països del tercer món, i fonamentalment de Xina. Però jo crec, senyor conseller, que eixe és un tema que no és nou, d'ara ni de fa huit mesos ni de fa un any. És una cosa que ja anava produint-se si no en les quantitats que en estos moments es produïx, sí n'hi havia, diríem una certa alerta, que això anava a produir-se de manera massiva. I que no ha hagut ni la previsió, ni ha hagut tampoc una política encaminada a renovar definitivament aquesta indústria i tractar de competir amb el que queda en la indústria europea, en altres països europeus, i que en els països, diríem menys desenrotllats, al final de la indústria tèxtil vaja a parar allò que realment no té, diríem nova tecnologia, no té innovació, no té moda, etcètera, etcètera.

Però clar, jo em vaig quedar bocabadat, senyor conseller, el dia 24 de febrer d'aquest any, quan vosté, conseller d'Empresa, Universitat i Ciència diu que la eixida de la crisi industrial no és qüestió d'I+D sinó de "talento". I clar, jo, quan llig açò, dic: home, el senyor conseller o quan li van fer la pregunta va vindre a passar el temps, i a dir-mos quatre coses que se li ocorrien o que les portava ja escrites, o en estos moments és que ha perdut els papers. I aleshores ja no sé si el que valia era que hi havia que invertir en I+D+I, o ara és en "talento". Que no sé molt bé això, senyor conseller, què significa des del punt de vista de la seua conselleria, tindre "talento".

Perquè tindre "talento", precisament n'hi ha una de les comarques, n'hi ha una de les comarques del País Valencià, que és l'Alcoià, que no ha tingut mai matèria prima per a produir tèxtil, ni per a produir metal·lúrgia, ni per a produir olives farcides, ni hem tingut mar ni hem tingut olivars. I en canvi han tingut enginy, i han tingut "talento" que diu vosté. I ha significat que n'hi hagen indústries capdavanteres en eixe tema. I ara vosté s'inventa allò del "talento", i deixa de costat la inversió en desenvolupament, en innovació, etcètera.

Jo, la veritat, com dic, em quede bocabadat davant d'aquestes declaracions. Però bé, de tot vorem, pareix ser, en esta legislatura. El que és evident, senyor conseller, és que una darrere d'una altra han anat produint-se expedients de crisi d'indústries punteres del tèxtil al País Valencià. Unes, que realment tenien situacions de crisi. Altres, que mitjançant decrets del propi Consell han externalitzat la seua producció cap a altres països, i ací s'han quedat en la comercialització únicament i exclusiva. I a més a més, inclús subvencionats pel propi govern de la Generalitat per a què instal·len les empreses al Marroc o en altres zones del nord d'Àfrica.

Jo crec, senyor conseller, que difícilment podem parlar de potenciació de la nostra indústria tradicional, en este cas del tèxtil, en eixe tipus de polítiques. Però a més a més, jo crec que quan dia a dia apareixen tota una sèrie de dades que fan vore que la producció va caient sistemàticament, que lògicament la inversió en tecnologia i en este tipus d'indústria no es produïx i que inclús vosté també, conseller d'Universitats, no té en compte que en la Universitat Politècnica de València, en la seua seu a Alcoi, este any, Alcoi seu important del tèxtil, solament dos alumnes s'han matriculat en tècnica tèxtil, doncs hauria d'encendre-se-li totes les alarmes per vore quina és la solució que hi hauria que aplicar. Perquè això el que demostra és que, abans de donar-se compte vosté, ja s'han donat compte els estudiants que eixa indústria no té ningun futur. I per tant no volen estudiar, malgrat que els empresaris fan crides a dir que els tècnics fan falta perquè ells van a continuar mantenint ací la tecnologia, i el que va a haver és la producció en altres països del tercer món. Però malgrat això, els estudiants no confien i no es matriculen en eixe tipus d'ensenyament.

Per tant, senyor conseller, jo pense que n'hi ha tota una sèrie de dades que han fet saltar totes les alarmes possibles. I que no sé si en estos moments estem ja en condicions de poder recuperar alguna cosa del que ha significat la indústria tèxtil al País Valencià. Jo crec que de totes maneres vosté té ara l'oportunitat de plantejar-ho ací, de dir-mos quines són les solucions que té previstes.

I és clar, jo el que li demanaria és que ni s'excuse en el govern d'Espanya, perquè abans n'hi havia un altre govern d'Espanya i tampoc feia res, ni s'excuse en les importacions de països del tercer món o de Xina, perquè ja existien anteriorment quan vosté va vindre ací a comparéixer. I, per tant, jo pense que el que fa falta són altre tipus de mesures, que realment siguen capaços de posar la indústria tèxtil almenys no ja en les condicions que tenia d'ocupació fa uns anys. Perquè jo també reconec que és un sector que no va a tindre el volum d'ocupació que tenia fa vint anys o trenta anys, però que siga un nivell d'ocupació acceptable, que a més siga capaç de mantindre al seu voltant, una indústria auxiliar que faça possible que en eixes comarques on estan instal·lades estes empreses, es continue mantenint l'ocupació, i es continue mantenint, diríem un nivell de riquesa important que fa falta al País Valencià.

Perquè no solament de parcs temàtics anem a viure ací, si no hi ha gent que guanya diners en la indústria.

El senyor president:

El senyor Botella i Vicent:

. i després se'ls pot gastar en altres llocs.

Moltes gràcies, senyor president.

El senyor president:

El senyor conseller d'Empresa, Universitat i Ciència:

Y, entonces, lo que está pasando a partir de ese momento, ya no es un problema de China, es un problema de una falta de visión y de corresponsabilización de armonización de intereses de todo lo que tiene que ver con este problema entre la Europa del norte y la Europa del sur, y entre intereses, en definitiva, de países que se benefician de China y otras a los que les perjudica lo de China. Y eso es lo que está en juego.

Y como un servidor ha seguido muy de cerca el tema, en Madrid, en Bruselas, y con los empresarios, les puedo decir, con conocimiento de causa, que no es eso que usted dice. Lo que está en juego es cómo se establecen unas reglas del juego iguales o homologadas con nuestras empresas y con nuestra forma de ser y de hacer con nuestros empresarios, para poder competir con un gigante que sus reglas del juego son desleales o son deslegales, pero no se puede competir con cosas que las venden aquí a 7, que se hacen aquí a 20, que se compra a intermediarios a 3 y que este intermediario lo compra en China a 0,5. Y todos callados, salvo algunas voces en las que me encuentro yo, que hemos denunciado esto en su debido momento.

Por tanto, en relación con este tema, estamos haciendo en Valencia lo que debemos de hacer, que es actuación solidaria y de acuerdo con nuestros empresarios, y apoyando las medidas urgentes que ellos necesitan, de acuerdo con Madrid, exigiendo que pongan en marcha lo que de Madrid depende, que son lo que tenían que haber hecho, lo que les faltó la gallardía de que al mismo tiempo que aceptaron, porque ellos quisieron, la entrada de 200 millones de piezas en Europa, pusieran en marcha unos planes de apoyo a las empresas para que la introducción de ese material fuera lo menos gravoso posible, que no lo hicieron. Y que pusieran unos planes de ayuda al sector en lo laboral para poder actuar reutilizando empresas, etcétera, etcétera. No lo han hecho. Y ahora, por presiones de todos, han puesto en marcha unas comisiones, hace unos pocos meses, y nuestras noticias después de tres reuniones que ha habido, es que no hay nada de nada aún, que están muy verdes ­palabras textuales del Impiva, que es el que está asistiendo a estas comisiones­, están muy verdes las decisiones.

El senyor president:

El senyor Botella i Vicent:

Gràcies, senyor president.

Senyor conseller, la veritat és que un ve ací confiant encara que esta institució servix almenys per a enterar-se els diputats de quina és la situació que n'hi ha, de quines són les alternatives que dóna el Govern en cada cas, i això traslladar-ho a l'opinió pública.

Després de sentir-lo a vosté, un acaba pensant que això ja no és tan aixina, no? Encara que jo també li reconec que vosté és molt bona persona. Això és una qüestió que vosté m'ho reconeix a mi i jo també. Supose que eixa és una qüestió que no hi ha ningun dubte al respecte. Però no es tracta de vindre ací a contar-mos cada u la vida. Es tracta de vore quines són les solucions que són capaços de donar a este tema d'una indústria tan important al País Valencià.

I que jo crec que amb la informació que vosté ha donat o amb les dades que ha donat al final, la veritat és que la pròxima volta que parlem d'açò, segurament haurem de parlar de com paguem el soterrar de la indústria, perquè ja quedarà poc per parlar del tema.

Vosté diu: "Allò del talent es igual a oportunitat". I jo li dic: "I açò de l'oportunitat, què és? " Perquè, clar, l'oportunitat, què significa? , vore com un es munta en el dòlar i a partir d'ahí el que ve darrere que tanque la porta, no? No es tracta d'això. Perquè vosté sap que la indústria no es pot muntar hui i la setmana que ve, com n'hi ha una altra oportunitat, la tanque i me'n vaig i en faig una altra. No.

Jo crec que del que es tracta, al nostre territori, és de ser capaços que n'hi haja una indústria, que a més a més n'hi ha una mà d'obra especialitzada, que siga capaç de mantindre un nivell d'ocupació important; que siga capaç de representar un percentatge important del producte interior brut, del PIB, per al conjunt de l'economia. I que, a més a més, també siga capaç de competir amb el que és la indústria en altres zones d'Europa. Ja no estic parlant del tercer món ni estic parlant de la Xina. Perquè vosté mos ha parlat ací d'una sèrie de plans que diu que estan elaborant-se, que este en concret encara no s'ha presentat, però ja n'hi han tota una sèrie d'órdens de recolzament a les fires internacionals, a la fira Textilhogar, per al tema del mercat xinés, plans pilot de promoció de la indústria, etcètera.

Però, a banda que això és futurologia perquè està per vore encara, la veritat és que vosté sap que n'hi han algunes qüestions que apleguen ja tard. I que segurament és tirar els diners a un fons perdut que no aprofitarà per a res. I que jo crec que està bé que es recolzen i es potencien els instituts tecnològics, en el cas d'Aitex, que precisament és, jo pense que una de les qüestions fonamentals que s'ha de potenciar perquè els empresaris renoven, invertisquen i desenvolupen la seua indústria.

Vosté diu que eixos plans o eixes propostes són les que els empresaris demanen. Jo ja sé que els empresaris sempre demanen diners. Però els empresaris, senyor conseller, quan guanyen diners tampoc donen molts comptes d'eixos beneficis. I el que s'ha de tindre en compte és que per a salvar un tipus d'indústria s'ha de parlar amb els empresaris i s'ha de parlar també amb els operaris. I els operaris, que són treballadors, estan representats en els sindicats. I deuen participar també en la solució a eixos problemes, perquè si no, si ací només es crida els treballadors quan n'hi han pèrdues per a dir-los: "Açò s'ha acabat" o "Anem a tirar-ne no sé quants al carrer", la veritat és que la gent col·labora poc. Si se'ls crida també quan n'hi han guanys i se'ls diu: "Estos guanys no anem a repartir-vos-les, no. ", ­no volem que practiquen el socialisme­, però sí, el que volem és que diguen: "Bé, estos guanys anem a invertir-los en este tipus de qüestions perquè la indústria continue funcionant, continue sent competitiva i continue mantenint els llocs de treball màxims". D'eixa manera, es col·laborarà, es potenciarà la participació i es farà possible que les coses vagen millor. Però d'això, vosté no ha parlat res. Vosté només parla del que li demanen els empresaris.

I, diu: "I a nivell nacional hem aplegat, pareix que tard, perquè no s'ha fet res encara", no? Vosté parla del tema de la competitivitat, de les duanes, etcètera. Jo, en aquella pregunta, senyor conseller, li parlava de la necessitat que es posaren aranzels a determinats productes que vénen d'altres països, que es graven eixos productes i que faça possible que la nostra indústria siga competitiva en eixe aspecte.

L'anterior conseller d'Indústria, que el va precedir.

El senyor president:

El senyor Botella i Vicent:

­Sí, acabe, senyor president­ . que el va precedir a vosté, en una intervenció ací respecte a esta qüestió va dir que eixe no era un tema important, el tema dels aranzels, perquè en definitiva ja se sabia que molta part d'eixa producció es fea de manera clandestina i ací el que importava era la comercialització. Amb eixos paràmetres de visió, està clar ja les coses com poden funcionar.

I acabe dient-li que en el tema de Brussel·les jo crec que no n'hi ha ingenuïtat i es pensava que és que no anaven a vindre tantes peces o les peces que anaven a vindre no anaven a tindre la qualitat, no. Brussel·les, igual que l'Estat espanyol, igual que vostés al País Valencià, saben que n'hi ha una part d'indústries que estan instal·lades en el tercer món, inclús a la Xina, que són empreses privades amb participació de capital de l'Estat i que són d'empresaris valencians i d'altres empresaris de l'Estat espanyol, i portaven la tecnologia allí a eixos països. Per tant, el que anaven a fer, anaven a ser productes de primera qualitat i anaven a competir ací. Això vostés ho sabien, ho sabien en Brussel·les i ho sabien a nivell de l'Estat. Per tant, jo pense que no hi ha novetat al respecte.

Acabe dient que a mi em sembla que el que no s'ha fet mai al País Valencià des que discutim aquesta qüestió és que, sabent que n'hi ha uns sectors industrials: el tèxtil, el calcer, la joguina. , que estan concentrats en determinades comarques i que han sigut incapaços de fer una política de diversificació industrial, que quan un sector entrara en crisi foren altres els que foren l'alternativa. D'esta manera, la indústria tèxtil en este cas entra en crisi i entra en crisi tota una comarca o unes quantes comarques en concret.

Jo crec, senyor conseller, que ahí hi ha hagut una falta de previsió, hi ha hagut una falta de política enèrgica per part de la conselleria en eixe aspecte i, en definitiva, el que s'ha aplicat és un model neoliberal des del principi, perquè no cal perdre de vista que vostés sempre han confiat amb el mercat.

El senyor president:

El senyor Botella i Vicent:

"El mercado lo arregla todo". Doncs, ahí tenim el resultat del mercado ­acabe, president­, ahí tenim el resultat del mercado, que significa que la indústria tèxtil desapareix al País Valencià.

Moltes gràcies.

El senyor president:

El senyor conseller d'Empresa, Universitat i Ciència:

El senyor president:

(S'alça la sessió a les 19 hores i 20 minuts)

