Ple de les Corts Valencianes celebrat el dia 28 d'octubre de 1999. Comença la sessió a les 10 hores i 8 minuts. Presideix la Molt Excel·lent Senyora Marcela Miró Pérez. Sessió plenària número 11. Segona i darrera reunió.

Presa en consideració de la Proposició no de llei sobre establiment en els pressupostos de l'any 2000 d'ajudes econòmiques destinades als instituts tecnològics valencians, presentada pel Grup Parlamentari Esquerra Unida del País Valencià (RE número 1. 186, BOCV número 11).

La senyora presidenta:

Es reprén la sessió.

Presa en consideració de la Proposició no de llei sobre establiment en els pressupostos de l'any 2000 de línies d'ajuda econòmica destinades als instituts tecnològics valencians, presentada pel Grup Parlamentari d'Esquerra Unida. Té la paraula, per a la seua presentació i defensa, la senyora Pérez.

La senyora Pérez i Martí:

Gràcies, senyora presidenta.

Senyories.

Els instituts tecnològics vénen oferint a les empreses valencianes recolzament en I+D, formació, assaigs. Han orientat les empreses dels diferents sectors en temes de qualitat. Cal també que comencen a orientar la seua activitat cap als temes de gestió mediambiental basades en la norma UNE.

La senyora presidenta:

Un moment, senyora diputada.

Per favor, pregue silenci a tots els diputats i diputades. Gràcies.

La senyora Pérez i Martí:

Bé, conforme els dia, cal també que comencen a orientar la seua activitat cap als temes de gestió mediambiental basades en la norma UNE, ISO 14. 001 i semblants, creant unitats mediambientals als diferents instituts tecnològics que informen i formen les empreses en allò que fa referència al medi ambient i a crear la sensibilitat necessària del fet que la modernització de les Pime valencianes ha de fer-se respectant el nostre medi, ajudant-les a complir la legislació referent a temes mediambientals, que és una de les més incomplides que existixen.

Al mateix temps, senyories, cal també que els instituts formen i informen les empreses en allò referent a la correcta gestió de riscs laborals, ja que aquest és un dels mals més greus sobretot a la construcció, però que els altres sectors de la indústria també el sofreixen. A l'estat espanyol existeix la norma UNE 81. 900, de gestió de riscs laborals. Malgrat l'incís de ferits, malalties i morts que es produeixen cada dia, aquest tema no s'està promocionant a les empreses com caldria, i la prova més evident és que al recent Pla tecnològic 1999 de l'Impiva hi ha programes per implantar qualsevol tipus de norma, a excepció de la norma UNE 81. 900, de gestió i prevenció de riscs laborals. Aquesta situació deixa palesa la poca importància que les persones, considerades com a motors productius a la indústria, tenen en aquestos moments. I ha estat aquesta qüestió primordial la que ens ha conduït a presentar la següent proposició no de llei.

"Les Corts Valencianes insten al Consell perquè en els pressupostos per a l'any 2000 es contemplen línies d'ajuda econòmica destinades als instituts tecnològics valencians, amb l'objectiu de formar i informar les empreses en matèria mediambiental, així com de prevenció en riscs laborals i en la salut.

El Consell retrà comptes de l'acompliment d'aquesta resolució en el termini de un mes. "

Gràcies, senyora presidenta.

La senyora presidenta:

Moltes gràcies, senyora Pérez.

En relació a esta proposició no de llei, hi ha una esmena, la número 1. 927, presentada pel Grup Parlamentari Popular. Té la paraula el representant del Grup Parlamentari Popular, senyor Rodríguez Marín.

El senyor Rodríguez Marín:

La senyora presidenta:

Moltes gràcies, senyor Rodríguez Marín.

Per a acceptació o no de l'esmena, té la paraula la senyora Pérez.

La senyora Pérez i Martí:

Gràcies, senyora presidenta.

Voldria començar fent una xicoteta rectificació sobre l'esmena presentada per l'il·lustre diputat Rodríguez Marín. En el segon punt, on fica "Conselleria d'Indústria, Comerç i Turisme", "Turisme" no, Conselleria d'Indústria i Comerç. Jo ja sé que abans érem així, i això també porta a la situació de confondre'ns.

Després d'això, dir que hui per a les Pime valencianes, si estigueren ací ara sentint-nos, jo crec que al cent per cent seria un dia de satisfacció. I de satisfacció perquè és de veritat que l'entramat industrial de la societat valenciana és eixa xicoteta i mitjana empresa, microempresa, comerç, que necessiten molta ajuda per a poder lluitar dintre d'eixa globalitat de l'economia i de la indústria, necessiten ajuda de la Generalitat per a poder dur endavant aquelles iniciatives de preparació, de ficar a punt les seues empreses, els seus comerços, per a poder ser competitives. Competitives no solament quant a preus sinó capaces de competir en qualsevol lloc de l'Europa comunitària, per no anar més enllà, i ojalá fóra possible.

Les empreses grans, les grans empreses que tenim al País Valencià tenen el suficient capital per a fer front a tot açò que demanem, i de veritat que ho tenen aplicat. I és una meravella, jo sense voler recordar-ho moltes més vegades, podem recordar el tema Mercadona, que va estar guardonat l'any passat i que a mi això em plena de satisfacció per l'empresa, pels treballadors, per la situació, perquè de més a més conserven l'entorn, perquè tenen totes les marques ISO, i jo voldria, lògicament, que les tingueren tots.

I a mi em sembla que és important l'esmena que s'ha presentat, i és important perquè, si les seues senyories recorden, he incidit en nom d'Esquerra Unida reiterades vegades en esta trona demanant la qualitat total, que és aquella que té el compendi de tot, i és allò que el senyor Rodríguez Marín ve a presentar en esta esmena. I, lògicament, des d'Esquerra Unida, que es sent part de la col·laboració d'eixa voluntat d'anar més enllà en les nostres empreses, de promocionar-les, d'assegurar el benestar dels treballadors, d'evitar molts més greus problemes, anem a acceptar-la, a més a més en la seua totalitat. I m'explicaré.

En la seua totalitat perquè la part que concernix a la Conselleria d'Indústria és allò que jo demanava com qualitat total, i estem d'acord, queda molt més ampliada, arreplega tots els punts d'eixa qualitat i va a ser positiu. I en la segona part perquè és fonamental que els cursos de preparació, d'orientació, no deixen d'existir en els anys que facen falta, no dic interminablement, però en els anys que facen falta per a tindre eixes xicotetes i mitjanes empreses i microempreses disponibles per a no ser subsidiàries, per a caminar per elles mateixes. I per això, durant molts anys haurem d'estar ajudant-les, donant-los eixe suport que tan magníficament el senyor Rodríguez Marín ha exposat.

I també acceptem el punt quatre, que és el segon punt que nosaltres presentàvem, on nosaltres demanàvem que en un mes comencen a funcionar. Jo entenc allò dels sis mesos. I entenc allò dels sis mesos basant-me en la voluntat que en este moment hi ha per part de la conselleria de crear eixe institut de qualitat del que no tardarem gens en parlar. Però jo entenc també que amb la barbaritat d'indústries que tenim al País Valencià, que han de ser programades, estudiades, a vore qui ho té, qui no ho té, la quantitat de treballadors, les zones on estan immiscuides, la planificació dels cursos, en definitiva es necessita una mica més de temps.

Però també entenc que aquelles empreses que ja estan, diguem, controlades sabent quines coses són les que demanen, com els seus treballadors tenen cursos o no, quina situació real és la que tenen, començaran a funcionar d'immediat només accepten els pressupostos de la Generalitat Valenciana.

I com eixes coses em complauen, jo estime que ha estat una bona voluntat per part de tots els membres d'esta cambra i que esta proposició no de llei és de tots i per als valencians.

Moltes gràcies.

La senyora presidenta:

Moltes gràcies, senyora Pérez.

Per a fixar posició, en representació del Grup Parlamentari Socialista, té la paraula el senyor Pérez Grau.

El senyor Pérez Grau:

Senyora presidenta.

Senyores diputades, senyors diputats.

Abans que res deixar clar el recolzament del Grup Parlamentari Socialista­Progressistes a la presa en consideració de la Proposició no de llei. Dit això, voldria valorar positivament no sols la proposició sinó també l'esmena presentada. Perquè, al meu entendre, l'esmena el que fa és dotar d'universalitat la proposició que s'havia fet abans, perquè al cenyir-nos sols als instituts tecnològics deixàvem un camp molt ampli d'empreses que no podien acollir-se a eixes millores possibles d'informació i formació per no gaudir d'un institut tecnològic que les representara.

Tots sabem que els instituts tecnològics estan formats per sectorials d'empresaris, però que no tots els sectorials d'empresaris gaudeixen d'un institut tecnològic que puga representar-los.

Jo he buscat alguns exemples que podíem comentar de sectorials que sí que tenen molta necessitat d'informació i formació en temes mediambientals i de riscs laborals i que hagueren quedat fora si no s'haguera aplicat l'esmena que ha presentat el Grup Popular, que jo crec que li dóna universalitat al procés.

Algunes que jo he vist i en les que crec que caldria, quan es faça la legislació, quan es reglamente la llei, fer una incidència especial, inclús publicitar davant d'eixes sectorials el fet perquè pogueren adherir-se, són per exemple el ram de les tintoreries, que cada vegada estan més esteses a la nostra comunitat, manipulen productes tòxics, hi ha sinistralitat laboral i, per una altra part, tenen el greu problema d'haver d'eliminar el productes utilitzats sense perjudicar al medi ambient.

Per tant, jo crec que cal que a ells els anunciem estes mesures i que fem especial incidència en publicitar des d'eixe sector. També els tallers de reparació de vehicles que, a més de tindre tot el que hem dit abans, tenen el greu problema d'eliminar l'oli que han utilitzat en la conducció. Crec que també aquí deuríem d'incidir i fer una publicitat específica per a què d'alguna manera s'incorporaren a esta línia d'ajudes o inclús que actuaren a la millor com a clients d'algun institut tecnològic per a poder, des del propi institut, oferir el servici.

Una molt important, i que cada volta està tenint més renom, és Adecova, que és l'Associació de Desguaces de la Comunitat Valenciana. Units als problemes anteriors, el fet d'haver d'anar d'adaptar-se cada vegada més ràpidament a les directrius comunitàries que van incorporant-se ràpidament al marc jurídic en defensa del medi ambiental.

Per tant, crec que aquí caldria incidir d'una forma específica, sobre tot en el tema d'eliminació d'aquells productes del cotxe que no són reutilitzables. Aleshores, hauríem d'incidir moltíssim en eixe tema. Sobre tot, tenint en compte que ja hi ha greus problemes a la nostra comunitat, perquè han començat a ficar-se estos abocadors ­diguem­ de cotxes, han començat a ficar-se de manera que no hi ha cap d'impermeabilització del sòl on estan; inclús ha arribat el punt que no sols estan ja perjudicant el sòl, incloent productes nocius per a la terra, sinó que de fet ja tenim alguna denúncia d'aqüífers que es veuen afectats per no tindre una regulació correcta i una impermeabilització correcta el tema que estàvem comentant, el tema dels desguaces. Crec que aquí també caldria, i em dirigisc especialment al grup que sostén al govern, que haurà d'incidir en el fet de la llei, que férem una publicitat específica i concreta dirigida a este sector que està travessant un moment de canvi tremend, perquè cada volta les directives comunitàries són majors.

Està molt bé, en conseqüència, l'ampliació presentada. I jo crec que si no s'haguera fet així s'hagueren quedat moltes línies sectorials sense poder accedir a l'ajuda, la qual cosa no haguera sigut correcte, simplement pel fet de no pertànyer a un institut tecnològic.

No obstant, considere que en l'afegit que es fa en l'esmena s'hauria de col·locar com a beneficiaris no a les empreses sinó a les organitzacions empresarials, per allò de donar-li un major control. Si són les organitzacions empresarials les que ho fan tindrem la garantia que els diners que fique la conselleria cara a eixe camp estaran controlats per empresaris, seran per accions sobre els empresaris i seran ells qui els gaudiran. D'alguna manera es complirà allò que aquesta cambra vol, que és destinar ajudes per a les empreses. Si en volta de col·locar les organitzacions empresarials col·loquem empreses específiques podíem perdre esta línia de control, que jo que és absolutament necessària.

Per una altra banda, dins de les línies específiques per a accions preventives formatives i informatives, hauria de fer-se, al meu entendre, una discriminació positiva atenent el nombre d'empleats que tinga cada empresa. I m'explique. Tots sabem que aquelles microempreses, les microempreses on no existeixen eleccions sindicals, és el propi empresari qui assumeix d'una forma concreta el control de què es complisca tota la legislació en temes de seguretat laboral de l'ocupació. En conseqüència, aquí deuríem d'incidir una mica més i destinar molts més recursos; sabem que són les microempreses el 76% de les Pymes que tenim a la Comunitat Valenciana. I, per una altra banda, les altres Pymes, les que sí tenen eleccions sindicals, disposen d'uns delegats sindicals que tenen la sort de tindre uns sindicats que d'una forma molt satisfactòria, escoltant el que ells opinen, els fan cursets específics en cada cas per a mantindre la normativa vigent i adaptada a cada moment en temes de seguretat laboral i tots el que hem comentat abans.

Per tant, jo crec que tal volta caldria d'alguna manera, no sé exactament com, però a l'hora de preparar la llei, fer una discriminació positiva cara a la microempresa, que crec que està més necessitada, donat que la responsabilitat, al ser assumida per l'empresari i tindre tantes coses en el cap, de vegades oblida la més important, que és defensar la seguretat laboral a la seua empresa.

Esperant que estes consideracions siguen ateses per qui corresponga en el moment de redactar el projecte, volem ressaltar una vegada més el recolzament de la proposició dins de l'esperit global de fer cada vegada més ecològiques, segures i competitives les Pymes de la nostra comunitat.

Moltes gràcies.

La senyora presidenta:

Moltes gràcies, senyor Pérez Grau.

Anem a passar, a continuació, a la votació de la proposició no de llei amb el nou text incorporat.

Senyories, comença la votació. El resultat de la votació és de 74 vots a favor, cap vot en contra i cap abstenció. Per tant, queda aprovada la proposició no de llei amb el nou text incorporat. Moltes gràcies.

Compareixença del conseller d'Obres Pùbliques, Urbanisme i Transports, senyor José Ramón García Antón, per tal d'informar sobre els possibles nous traçats per al transvasament Xúquer­Vinalopó, així com els nous terminis previsibles per a l'execució, sol·licitada pel Grup Parlamentari Esquerra Unida del País Valencià (RE número 1. 010).

La senyora presidenta:

Passem, a continuació, al punt nou de l'ordre del dia que és la compareixença del conseller d'Obres Públiques, Urbanisme i Transports per a informar sobre els possibles nous traçats per al transvasament Xúquer­Vinalopó, així com els nous terminis previsibles per l'execució, sol·licitada pel Grup Parlamentari d'Esquerra Unida.

Té la paraula l'honorable senyor conseller.

El senyor conseller d'Obres Públiques, Urbanisme i Transports:

Yo creo que para hablar de la gestación del Júcar­Vinalopó, sus señorías lo conocen, y concretamente el señor Oltra por ser de la zona del Vinalopó creo que mucho más, yo creo que es una obra o una aspiración que desde el Vinalopó, desde l'Alacantí, se tenía desde hace un montón de años, un montón de años. Yo recuerdo cómo las sequías de 1978, las sequías del ochenta y pocos, afectaban a toda aquella zona y cómo en aquellos momentos ya hacíamos referencia al Júcar­Vinalopó y habíamos hecho muchos años anteriores referencia a esa situación del Júcar­Vinalopó. Y yo recuerdo, también, cómo nos contestaban que eso era prácticamente imposible, porque desde Valencia los regantes no lo iban a consentir y cuando se saltaba la problemática de los temas de los regantes entonces decían que el problema estaba en Castilla­La Mancha y que Bono no iba a dejar que esas aguas llegaran nunca.

La senyora presidenta:

Moltes gràcies, senyor conseller.

Té la paraula, en representació d'Esquerra Unida el senyor Oltra.

El senyor Oltra i Soler:

Moltes gràcies, senyora presidenta.

Senyores i senyors diputats.

Agrair la seua presència i la seua explicació. Certament és un tema antic, molt antic. Promeses sobre el transvasament Xúquer­Vinalopó se n'han fet la tira. Això de l'AVE queda de riure en comparació en açò; no sé si arribarà a la mateixa antiguitat, però és cert.

Una qüestió sí que voldria matisar del que vosté ha dit. Pareix que ha dit una cosa així com que Esquerra Unida que si havia variat la posició. Nosaltres, i l'altre dia li ho deia, nosaltres sempre hem estat d'acord en aquest transvasament, a pesar que la política en general nostra no és favorable a este tipus de mesures. El per què en este cas sí? Doncs perquè tenim un problema molt greu, que efectivament ­bo, jo sóc d'una zona on el patim­ on n'hi ha una sobreexplotació d'aqüífers impressionant; si això la gent ho sabera dons possiblement podria parlar en més coneixement de causa. Després cal garantir el proveïment urbà de tota una sèrie de poblacions molt importants del País Valencià, que fins i tot estem tenint proveïments des d'una conca distinta a la nostra, que és la del Segura. O siga, la conca més deficitària de l'estat espanyol està subministrant-nos aigua a nosaltres que estem fora de la seua conca.

Per tant, és un tema important i que pot tenir problemes futurs greus si no es resol d'immediat. I després, fonamentalment també, perquè estem parlant d'un transvasament o d'una transferència, que pareix que siga la paraula que ara està més de moda, dins de la mateixa conca hidrogràfica, i això també és un tema important i que en principi hauria de facilitar la seua resolució.

Dic que és una de les obres més antigues, perquè en les actes del Consell d'Elx ja figura ­estem parlant del segle XV­, la proposta que estaria molt bé dur aigua del Xúquer. O siga, fixe's si la cosa ve de lluny. O siga que. Home, en estos últims anys, clar, efectivament, s'ha fet tota una sèrie de coses, més promeses que coses, això també és veritat, eh. Hi ha alguna persona per ací que ha sigut vertaderament especialista en crear expectatives i en anunciar projectes que després no han anat a res.

El tema, per exemple, quan estava de ministre el senyor Borrell, aquest va ser u. d'eixos, multitud de transvasaments que va anunciar, i que, bo, es va quedar absolutament en res. En eixos moments el transvasament es plantejava de cent hectòmetres cúbics, i en un cost que segons paraules del seu antecessor, el senyor Fernando Cartagena, que també en l'any 97, no fa tant, també parlava de cent hectòmetres i parlava d'un cost d'11. 000 milions de pessetes. Això, any 97. Bo, com va acabar com va acabar, tampoc té més importància.

O siga, a nosaltres, en principi, ens agrada la baixada quant al transvasament d'aigua perquè creem que és un tema en el que cal dur una certa precaució. O siga, el més fàcil és prometre molta aigua on van a rebre-la, però poc on va eixir. És un tema preocupant perquè eixa transferència de recursos ocasionarà una pèrdua de cabdal en algun lloc, en este cas en el Xúquer, i això pot tenir conseqüència que, en tot cas, després, podrem parlar.

Però, bé, vostés duen ara mateix quatre anys ja, llargs, de govern al País Valencià. La veritat és que sí, que ens han fet una referència a tota una sèrie de coses a nivell de tramitació administrativa que han fet, que està bé, però de forment poc, poc. Perquè, fins i tot, el més avançat que han fet ha sigut presentar un traçat a finals de l'altra legislatura, i ha sigut un traçat que ha tingut molts problemes. Vosté ha passat un poc per damunt, però jo crec que és interessant aturar-se un poquet perquè pot donar una mostra de la manera que s'ha actuat. I no ho dic que siga una responsabilitat seua en exclusiva. Jo sé que aquí han intervingut moltes administracions. També sé que vosté pel càrrec que té i les competències que té la seua conselleria, doncs, és una peça fonamental aquí també.

Hagué una proposta de dos traçats, en concret un des de Tous i l'altre des de la Muela, i clarament l'opció preferida per part de tots, inclós vosté, doncs, era la de la Muela, per tota una sèrie de raons. Bé, doncs, a banda que la documentació presentada en el seu moment era una documentació molt deficient, que vosté la coneixerà, molt deficient, i no dit per nosaltres soles, dit inclús pels propis tècnics de diferents administracions, doncs el cost ambiental d'eixe transvasament. home! , li puc esmentar algunes referències que la mateixa documentació oficial parla: "El traçat proposat passa per terrenys catalogats com d'alta o molt alt valor per a la conservació de la natura. Suposarà un impacte crític, travessa la reserva nacional de caça de la Muela de Cortes i és inacceptable des del punt de vista ambiental. Dificílment haguera pogut trobar-se una alternativa que afectara a tantes zones d'interés natural". Això no ho diem nosaltres. Nosaltres també subscrivim això. Però això ho diu la mateixa documentació, entre altres, de la Conselleria de Medi Ambient en la legislatura passada.

Crec que és important el vore quina classe de projecte presentaren vostés, perquè, al final, encara que era d'un govern de coalició, doncs era un govern que representava el Consell de la Generalitat Valenciana. Dificílment es pot trobar una alternativa que afecta a tantes zones d'interés natural. Això crec que és una cosa demolidora. I, malgrat això, vostés insistiren en eixe traçat, fins a principi d'octubre, que és quan es fa la roda de premsa i s'anuncia eixe nou traçat. En aquesta pel·lícula, què ha de vore Iberdrola? Jo crec que ha de vore molt. Què volia cobrar Iberdrola per la utilització de les seues instal·lacions? Se n'adonaren vostés que es convertien en uns ostatges d'aquesta empresa privada? Són qüestions que haurien d'estar contestades en més amplitud del que vosté ací ha esmentat.

I el nou projecte? Què planteja el nou projecte? Rebutja l'anterior i anuncia un altre que conté dues novetats fonamentalment: descarta l'envasament de la Muela de Cortes i planteja un nou envasament per a la mateixa zona, i, en tot cas, planteja que soterrarà una part major del traçat que abans. Però, ¡alerta! , un nou envasament en la mateixa zona. Jo li puc dir el que la mateixa conselleria de Medi Ambient diu en estos moments, i també tenint en compte la documentació existent, que crec que hi ha molt poca documentació. Vosté ací ha parlat d'una sèrie de coses que jo crec que en estos moments no estan conforme vosté ha dit.

Li puc dir que, segons una contestació del propi conseller de Medi Ambient, diu que: "en el servei de programació i avaluació d'impacte ambiental no s'ha començat ni sol·licitat la tramitació de cap expedient d'avaluació d'impacte ambiental de cap projecte relacionat amb aquest transvasament, ni tampoc es té constància que haja sigut iniciada dita tramitació per part del Ministeri de Medi Ambient". Això ho signa el conseller de Medi Ambient, senyor Modrego, el 19 d'octubre. O siga, pràcticament la setmana passada. No sé com vosté pot dir ací que està tota la documentació en un procés molt avançat i que pràcticament algú no està dient el que cal dir, perquè crec que hi ha una contradicció pròpia.

En el tema de la proposta de nou envasament també li he de dir una qüestió. Vosté pràcticament quasi ha passat per damunt d'eixe tema. O siga, no utilitzen allò que és propietat d'Iberdrola probablement per les quantitats econòmiques que Iberdrola els vol cobrar, i plantegen un nou envasament de caràcter públic en este cas o de la societat. Això, en principi, podria estar bé, excepte que passa que hi ha una qüestió. Hi ha un informe de la mateixa conselleria, d'un dels tècnics importants d'ella, que diu que tenint en compte l'envasament actual ­que ja existeix, que és el d'Iberdrola­ que s'estima que ja s'ha dut a efecte un impacte negatiu molt important en l'extrem nord de la zona de Montes, que conforma la Muela de Cortes Bicorp, tal. l'envasament de Cortes i l'envasament de la Muela, perquè se seguesca insistint en un impacte que acabarà per destruir la zona i una de les escasses possibilitats de subsistència dels pobles del interior que es basa, principalment, en el tema de l'ecoturisme.

O siga, vostés el que plantegen és, tenint en compte que la proposta nostra se'ns ha capgirat perquè Iberdrola vol cobrar-nos molt, i d'alguna manera ens tindria lligats per a molts anys, doncs plantegem un nou envasament però en la mateixa zona, amb la qual cosa l'impacte ambiental continua sent exactament el mateix. Perquè, clar, estem parlant d'envasaments un poquet més avall, amb la informació que tenim, que és molt poca, i que, fins i tot, la mateixa conselleria reconeix que és molt poca. I el traçat, si ve des d'eixa zona, doncs continua travessant totes eixes zones sensibles per a la qüestió mediambiental.

I el que crida molt l'atenció en esta situació és que estan tots la mar de contents, inclós el propi conseller de Medi Ambient, que pensàvem nosaltres que seria la persona més preocupada pel respecte al medi ambient i que estaria davant, a més a més, de les experiències negatives que ha hagut en aquest projecte, molt preocupat, molt exigent amb el respecte de tota la natura a nivell de País Valencià. I què diu aquest senyor? Diu que el projecte és quasi perfecte, i textualment diu que és tan perfecte que espera poques al·legacions en contra, quan ell mateix la setmana passada ens diu per escrit que pràcticament quasi no té papers d'eixe projecte. O és un endeví o és una persona amb una fe a prova de bombes! No ho sé, no ho sé.

Sí que ens preocupa una altra qüestió. Si tenim en compte la manca d'informació que tenim en aquests moments, si torna a passar el que ha passat en el primer projecte que vostés presentaren, això vol dir nous retardaments, evidentment, perquè si es confirma per escrit i de manera oficial l'impacte ambiental negatiu, lògicament no es podrà fer. Això vol dir nous retardaments. , i per aquí venia la pregunta que li fem quant a terminis d'execució. I el tema de la possible incidència quant, per exemple, al tema de l'Albufera. O siga, és un tema en el que mediamentalment cal ser molt prudents. No sé si s'han fet els estudis corresponents per a vore eixa possible incidència, però és una qüestió que cal estudiar molt bé.

En definitiva, per què es descarta amb tanta alegria el tema de Tous? O siga, per què no es fa alguna referència al fet que des de la presa de Tous possiblement es poguera fer eixe transvasament? Era una de les dues opcions inicials, era, fins i tot, l'opció que pràcticament legitima el decret en el seu moment, i sembla que es descarta per unes raons que, en tot cas, són prou discutibles i que a mi m'agradaria poder-les discutir.

La senyora presidenta:

Senyor Oltra.

El senyor Oltra i Soler:

O siga, eixes qüestions també ens agradaria, senyor conseller, que ens les poguera explicitar.

Moltes gràcies.

La senyora presidenta:

Moltes gràcies, senyor Oltra.

Grups que desitgen fixar posició? En representació del Grup Parlamentari Socialista­Progressistes, té la paraula el senyor Peris.

El senyor Peris i García:

Gràcies, senyora presidenta.

Senyories.

Senyor conseller.

El Grup Socialista­Progressistes en aquest tema que, com vosté ha dit, és un projecte històric, un projecte important, un projecte necessari, és necessari reforçar, traspassar eixos 80 hectòmetres cúbics anuals, si és possible, al Vinalopó; hi ha un dèfit hídric important i una sobreexplotació dels aqüífers de la zona, i tant el Vinalopó, com la Marina, com l'Alacantí, i, en definitiva, les comarques del sud, necessiten eixa aigua.

Hi havia alternatives, alternatives menys impactants, però està clar que el Tajo­Segura no serveix per a tota la zona i, per tant, els transvasament és necessari. Nosaltres manifestem, en principi, la nostra opinió, que no és d'ara, és des del principi del projecte, com que estem d'acord amb el transvasament Xúquer­Vinalopó, però també mantenim la posició històrica del mateix decret que planteja que en els encontorns de la presa de Tous eixirà el transvasament Xúquer­Vinalopó.

Perquè estem per un desenvolupament sostenible, senyor conseller, però és que això cal dotar-lo de contingut. I quan es planteja la necessitat de la sostenibilitat del País Valencià, quan es parla de la cimera de Río, quan es diu que cal acompassar el desenvolupament amb el medi ambient, això cal portar-ho a les seues darreres conseqüències. És a dir, després, en les infrastructures, cal tindre en compte la sostenibilitat, no fer infrastructures buscant adequar l'informe d'impacte ambiental, sinó que en el propi disseny de les infrastructures cal tenir en compte el territori i veure eixa infrastructura, eixe aportar recursos hídrics del Xúquer al Vinalopó, com casa amb eixa ordenació del territori sostenible.

Clar, hi ha dos plantejaments, ja quan s'oferta els dos traçats, ja s'oblida que el propi decret diu que dels encontorns de la presa de Tous eixirà el transvasament, ja s'ofereixen dues alternatives a informe d'impacte ambiental: la Muela i Tous.

I sobre un projecte que era més un estudi que un projecte, perquè la cartografia i els tècnics ho diuen, i és que és molt difícil veure per on passa perquè no és molt més que una ratlla damunt d'un plànol 1:200. 000, 1:200. 000, és a dir, així treballa els projectes que es plantegen en l'informe públic l'empresa pública Aguas del Júcar SA; sobre eixe projecte els tècnics de la conselleria de Medi Ambient fan un informe duríssim i descarten l'alternativa de la Muela, la descarten. O siga, no és que li fan al·legacions, no és que li fan correccions. Vaig a llegir-li-ho. L'informe diu: "del análisis de las dos alternativas planteadas no cabe más que señalar como crítico el trazado denominado alternativa 1, la Muela oriental, considerando el mismo inaceptable desde el punto de vista ambiental". Diu "inaceptable desde el punto de vista ambiental", el propi informe de la conselleria de Medi Ambient. I la direcció general forestal fa un altre anàlisi molt semblant.

I, a més, diu més l'informe, com vosté sap perfectament. Diu: "a més, havent una alternativa". És a dir, no estem davant d'una única alternativa. L'oferta del transvasament, el projecte diu: "tenim dues alternatives, informen vostés". La conselleria de Medi Ambient informa claríssimament que descarta per inacceptable, ho torne a dir, una alternativa, i opta per l'alternativa de Tous. Però, clar, això sembla que no està d'acord amb els projectes d'Agua del Júcar, sembla que Iberdrola té molt a veure en eixe no estar d'acord amb el projecte, i sembla que siga necessari que l'aigua isca del complex la Muela de Cortes, del complex. Si primer no ens posem d'acord en el cànon, després si ara un envasament prop de la Muela de Cortes i, a més a més, després, es fan tota una sèrie de declaracions que plantegen el tema del menor cost energètic de la Muela de Cortes obviant que l'aigua avall també genera energia hidràulica i que, per tant, eixa relació de cost energètic no és tal com es conta. És a dir, que l'aigua eixida de Tous no fa energia elèctrica i que, per tant, cal descomptar-la al cost energètic de bombar, efectivament, des d'Antella fins a Villena en l'alternativa de Tous.

Però és que, a més a més, vosté diu que ara hi ha un informe d'impacte ambiental que nosaltres no sabem com s'ha pogut fer o com s'ha fet o quins tràmits administratius ha passat per la conselleria, i, a més, el 26 d'octubre Iberdrola diu "que no hay trazado para el trasvase del Vinalopó". Iberdrola. No la conselleria, ni la Coput ni el Ministeri. Iberdrola. Diu que encara no hi ha traçat.

Nosaltres assumim el compromís polític efectivament del recurs d'aigua que cal el transvasament Xúquer­Vinalopó, amb tota la fermesa, amb tota la responsabilitat, però des de la defensa del model de sostenibilitat per al nostre territori li diem que el transvasament, des de la presa de Tous. I ahí comptarà amb tot el recolzament, i vosté sap que també hi ha crítiques, també hi ha moltes crítiques a eixa opció.

La senyora presidenta:

Senyor Peris.

El senyor Peris i García:

. li garantisc tot el recolzament del Grup Socialista­Progressistes, i de tot el nostre esforç i de tota la nostra representativitat política en eixe territori per on ha de passar eixe transvasament per a fer viable ja, en eixos terminis que vosté planteja, des de Tous fins al Vinalopó per a ­torne a dir­ totes les comarques del sud que tenen dèficit hídric.

Moltes gràcies.

La senyora presidenta:

Moltes gràcies, senyor Peris.

En representació del Grup Parlamentari Popular, té la paraula el senyor Maluenda.

El senyor Maluenda Verdú:

Molt Excel·lent Senyora.

Senyories.

Senyor conseller, les primeres paraules de gratitud per la seua presència i per la informació que ha donat a la cambra.

Per a este diputat, i per al grup que represente, parlar del transvasament Xúquer­Vinalopó és un tema que ens arriba a l'ànima. Així de clar! En 1983, en setembre de 1983, la primera iniciativa que este diputat va portar a la cambra i que va defensar, era precisament el transvasament Xúquer­Vinalopó, que va gojar llavors ja de la unanimitat de tots els grups.

Des de llavors s'ha caminat molt, s'ha avançat molt, possiblement no a la velocitat que tots desitjàvem, possiblement no a la velocitat que eixe tan greu problema d'infrastructures que la Comunitat Valenciana ha vingut suportant requeria, però el cert és que s'ha avançat molt, es continua avançant.

I hui podem parlar amb satisfacció que és possible, fins i tot abans que s'aprove el Pla Hidrològic Nacional, que existisca eixe transvasament d'aigües del Xúquer al Vinalopó. Però és un transvasament d'aigües, conforme ha dit el senyor conseller, dels recurs interns de la nostra comunitat, que és on té competència la Generalitat, però que ens servirà de pont fins l'entrada en funcionament del Pla hidrològic Nacional una volta aprovat, que és el que regularà els nostres drets a rebre aigües de zones excedentàries a la nostra que és deficitària.

I açò comença amb satisfacció aquell 16 de gener de 1997, quan el president de la Generalitat, Eduardo Zaplana, firma amb la ministra de Medi Ambient, Isabel Tocino, el conveni de col·laboració. Eixe conveni col·laboració en el qual es contemplen una sèrie d'actuacions tendents a millorar els recursos de la Sèquia Reial. Feia falta la solidaritat dels agricultors valencians. Sempre es deia que seria impossible fer eixe transvasament d'aigua perquè els valencians no serien. els valencians de València no serien solidaris amb els valencians d'Alacant, i va ser un error que així ho plantejaren, d'aquells que així ho defensaven.

Però era necessari fer una política de millora de les sèquies reials per a poder fer un estalvi d'aigua, augmentant les possibilitats i la qualitat de l'aigua depurada a Pinedo, Castelló, Orgègia, etcètera, conforme ha dit el senyor conseller, i fer un millor aprofitament, una redistribució d'eixos recursos que ens permetera aplicar esta solució pont. Gràcies a eixe conveni de col·laboració amb el Ministeri de Medi Ambient, aquell mateix conveni que el senyor Borrell no va voler firmar un any abans, ara és possible que parlem de la realitat del transvasament d'aigües del Xúquer al Vinalopó.

I no és cert el que s'ha dit anteriorment per part d'algun representant d'algun partit, que en principi es parlava de 100 hectòmetres i ara és redueix a 80. Es parla de 80 d'immediata solució, però el senyor conseller ens ha deixat clarament ací en la trona, la seua expressió molt clara, i es continuarà avançat passos en el futur per a arribar a eixos 120 hectòmetres cúbics­any, que és el que es necessita.

Per tant, senyor conseller, a un diputat que té l'honor d'estar des de la primera legislatura en estes Corts, i ha viscut eixos passos ­repetisc­ importantíssims, però no a la velocitat que tots volíem, que han anat produint-se, hui és totalment satisfactori poder comprovar que el govern del Partit Popular ha sigut fidel a les reivindicacions que de des de l'oposició fem, ha sigut fidel al contingut del seu programa electoral i ha anat avançant amb pas ferm perquè açò siga una solució per a eixe dèficit hídric que té el Vinalopó i que té la Marina.

I el traçat és el motiu de la compareixença. Sempre defensàvem que el traçat hauria de ser en capçalera. Per què? Per allò que l'aigua no puja escales. Però són els tècnics els que han de decidir, especificar i concretar quin és eixe traçat. Ací es discuteixen els criteris polítics, però no els criteris tècnics. Els criteris tècnics s'han de deixar als tècnics. Això cal manifestar la voluntat ferma de recolzar al govern de la Generalitat en este pas tan important.

S'ha dit molt bé que és una reivindicació de les comarques del sud de la Comunitat Valenciana de mil quatre­cents i escaig, del segle XV. És veritat, és una reivindicació històrica, i hui és una obra emblemàtica la que va a realitzar-se que ve a complaure totes eixes reivindicacions que al llarg de tants anys s'han vingut fent.

A més, s'ha demostrat la voluntat de respectar la declaració d'impacte ambiental. No s'ha reparat en gastos, en augmentar el pressupost inicial de 25. 000 milions de pessetes per a fer la intersecció. Ara són 33. 000 milions de pessetes, perquè s'ha hagut de fer unes canalitzacions, uns túnels, s'ha hagut de fer un desviament del traçat que si bé augmenta el recorregut en la longitud del mateix, però eleva la quota, cosa que ens permet arribar a tots els punts previstos amb major facilitat.

Senyor conseller, endavant en esta qüestió, estem satisfets del que s'ha fet fins ara, estem satisfets del que està fent-se. I estem convençuts que el govern del president Zaplana, davall de la seua responsabilitat al front de la Conselleria d'obres Públiques, este problema històric de la Comunitat Valenciana, de les comarques del sud de la Comunitat Valenciana, està resolent-se. I esta solució pont, que tindrà efectes ja en l'any 2002, va a permetre'ns que puguem esperar l'aplicació del Pla Hidrològic Nacional amb la tranquil·litat que les nostres terres no van a morir-se per la sequera, que les nostres poblacions van a tindre garantit les necessitats d'abastiment.

I, per tant, senyor conseller, el que s'ha fet fins ara goja del recolzament del Grup Parlamentari Popular, de la satisfacció dels diputats que el configuren i d'este diputat, que ha sigut el que des d'un principi en esta cambra ha portat eixes reivindicacions i que ha trobat el ressò de la resta de grups ­he de reconèixer-ho­, ha trobat el ressò i l'acceptació de la resta de grups. És cert que ací sempre hem tingut com un tema d'estat esta qüestió, és cert que tots els grups han sigut solidaris amb eixes necessitats de les comarques del sud de la nostra comunitat i és cert que sempre hem recolzat al govern que en eixos moments legítimament exercia les seues responsabilitat. Igual demane eixe recolzament de tots els grups de la cambra.

La senyora presidenta:

Senyor Maluenda.

El senyor Maluenda Verdú:

. al senyor conseller, al president Zaplana i al govern de tots els valencians.

Res més i moltes gràcies.

La senyora presidenta:

Moltes gràcies, senyor Maluenda.

Per a donar resposta conjunta, té la paraula el senyor conseller.

El senyor conseller d'Obres Públiques, Urbanisme i Transports:

Señor Oltra, yo creo que por lo menos hay que reconocer. o cal reconèixer que en estos quatre anys s'ha fet alguna cosa més que promeses. Vosté mateix deia que des del segle XV en la zona del Vinalopó es reclama el Xúquer­Vinalopó. Jo em remuntava a anys encara que estaven ahí al costat, però també coneixia allò del segle XV.

Mire, jo crec que estar en la situació que estem ara, on està, a més del conveni firmat entre el ministeri i la Generalitat, el pla hidrològic del Xúquer aprovat, i aprovat ­li ho repetisc­ amb el vot favorable de tots els usuaris, menys tres que es van abstindre ­no van dir que no­: dos del Grup Socialista i un ecologista, i ningú no va dir que no. És més, els dos socialistes que hi havia amb el fons del pla estaven totalment d'acord i van felicitar als qui van treballar en eixe pla.

Llavors, aconseguir que Castella­la Manxa, que la Comunitat Valenciana, que els usuaris del Xúquer, que els usuaris del Vinalopó, que els de Castelló, que tot el món estiguera d'acord amb el pla no és fàcil. I això es va aconseguir el 6 d'agost del 97, després de reunions intenses, serioses i de consensuar les coses, com cal fer-les, cedir per arreplegar el que has d'arreplegar i aplegar a un acord. I ahí està el Xúquer­Vinalopó, eixe document, que després en juliol del 98 aprova el consell de ministres, li dóna base legal a fer una obra determinada. Això no ha estat mai en la vida, mai. Però és que no sol té la base legal, és que té el consens i l'acord de tot el món.

I ara passem, igual que en altres coses, a discutir coses importants, però més accessòries: per on passa i per on deixa de passar; que és important, però és més accessori. I jo demanaria a la cambra, al senyor Peris i al senyor Oltra, que en compte de pronunciar-se jo crec que un poc alegrement per una solució o per una altra, que almenys admeteren conèixer perfectament ­i a la millor no és el lloc­ totes les raons, tots els documents i tot el projecte que hi ha. És de veres, ja dic, no és responsabilitat de la meua conselleria i del govern de la Generalitat Valenciana, sí d'una empresa, que jo crec que és seriosa i que fa les coses bé, encara que en el primer projecte va tindre els problemes que va tindre, que jo vaig a reconèixer ara i vaig a explicar-ho també, però almenys conèixer-ho amb tot el detall. Jo m'oferisc que aquí en la Comissió d'Obres Públiques, o en el meu despatx o en el d'aigües del Xúquer, que ens reunim un nombre limitat de gent i conèixer amb detall perquè unes coses o perquè unes altres. Crec que és important que no sols estiguem d'acord en la filosofia, que és molt important, sinó també en el traçat.

En principi, quan es fa l'estudi i es donen les explicacions, s'elegeix eixe traçat perquè pareix que econòmicament, sobretot en el tema de l'explotació, les diferències són importants. Tampoc podem dur aigua a una zona determinada on després si un regant ha de regar i és poquet el que queda per a regar, però li costa ­no sé­ 60, 70 pessetes­metre cúbic, és difícil que això es puga utilitzar. Llavors, si mediambientalment és correcta una altra solució, que a més fa que el preu de l'aigua a eixe regant li puga eixir de l'ordre de les vint i tantes pessetes, 30 pessetes­metre cúbic aproximadament ­parle de memòria, però per ahí estan els números­, resulta que eixa aigua sí que la pot utilitzar i eixa aigua té un sentit que arribe allí. Per ahí anaven les diferències, per ahí anaven les diferències d'una solució a una altra.

És de veres el que vosté diu sobre que no sols cal comptar que una va per gravetat i l'altra cal impulsar-la. Hi ha una energia pel mig, això és cert, però no tot és energia, per desgràcia. Ni una màquina tampoc té un rendiment del cent per cent, per desgràcia. Encara no se n'ha inventat. Quan s'invente això, serà una meravella. Però, a més, és que l'aigua que va des de Cortes a Villena, també pot produir una certa energia en uns punts determinats. Tot això pareix. i jo no tinc perquè discutir-ho, però que hi ha uns coeficients energètics que per a un metre cúbic des de Cortes a Villena, en la solució de Cortes, farien falta 1,20 quilovats­hora, mentre que si anem a la solució de Tous, farien falta 2,44 quilovats­hora­metre cúbic. I això, si estos números són així, i encara que no foren exactament així sinó pareguts, perquè tampoc crec que se'n vagen molts d'uns tècnics a altres eixos números, la veritat és que la diferència és important. I jo no vull fer demagògia de l'energia que fa falta en un cas o en altre, però també està clar que si s'han de transportar 80 milions de metres cúbics, i hi ha una diferència d'un quilovat per metre cúbic, estaríem parlant de 80 milions de quilovats­hora més d'energia que gastaríem. I siga quin siga l'origen d'eixa energia, això també és un impacte mediambiental important que cal considerar. Jo, en eixe tema, de veres li dic que estic tan preocupat com poden estar vostés, perquè estant d'acord en la filosofia i el fonamental del projectes, és una pena que no ens posem d'acord en el traçat, perquè en eixe tipus d'actuacions això és fonamental. Per això jo demanaria almenys el dubte.

Després, mire, quan comencen alguns problemes en el Xúquer­Vinalopó­Marina, jo em pose en contacte, des de la conselleria, amb Aigües del Xúquer: "Xe, què ha passat amb eixe traçat? Què passa o què deixa de passar? " I comencem a vores coses i, entre ells mateixos i entre nosaltres, elaborem un document que ens pareix fonamental com a filosofia del tema. "Árbol de objetivos técnicos: el proyecto debe ser ambientalmente sostenible y socialmente aceptable". Fonamental. I ja no estem parlant de la filosofia i de tal sinó que estem en este cas del traçat. Sabem i hem de reconéixer tots que, vaja per on vaja, eixe projecte afectarà d'alguna manera a unes zones amb una certa qualitat ambiental i eixe projecte s'haurà d'adequar a eixe mitjà perquè el problema siga el mínim possible. I aquí diem: s'ha d'evitar l'afecció a espècies protegides, s'ha d'evitar l'increment del risc d'erosió, s'ha de minimitzar l'afecció paisajística en els trams canalitzats, s'ha de garantir la restauració vegetal, s'ha de garantir el control i eliminació d'emissions contaminants i residus, s'ha de garantir el control i vigilància ambiental en les obres, s'ha d'evitar el risc d'incendis forestals i contribuir a la seua prevenció, que també ho pot fer este tipus d'actuació.

Continuaven. "El proyecto debe de garantizar la conservación del medio por el que discurre, contribuir a frenar la erosión en zonas de elevado riesgo a atravesar. " O siga, va a millorar, pot millorar coses el fer una actuació d'este tipus i anem a fer-ho i volem fer-ho amb este projecte i anem a obligar que siga així. "Evitar actuaciones en laderas detríticas. Mejorar la accesibilidad para el control, vigilancia y actuación medioambiental. Incorporar elementos hídricos para la mejora del ecosistema". Es poden fer i estem d'acord en alguns grups ecologistes o ajuntaments per a fer actuacions d'eixes al llarg d'eixe traçat. "Garantir l'integració ambiental de totes les obres i la reutilització del medi afectat. Garantir el control i vigilància ambiental durant les obres. Contribuir a la prevenció i extinció del risc d'incendis. "

Igual que això, es fa una anàlisi total jo crec que de tots els temes. "El proyecto debe contribuir a la mejora ambiental del entorno. El proyecto debe garantizar la conservación del medio por el que discurre. El proyecto debe contribuir al desarrollo económico de la zona, sin afectar a los usos actuales del entorno. " I d'açò sí que vulguera fer una referència a l'Albufera, perquè em pareix molt perillós, em pareix molt perillós que posen dubtes a què si eixa actuació fa mal o no fa mal a l'Albufera.

Anem a vore. La situació actual de la séquia real del Júcar, o la situació actual de tirar totes les aigües de la depuradora al mar no afecta a l'Albufera? Estan d'acord amb això? Per què no ho diuen això? Quan al final, una volta es modernitze la sèquia real del Júcar anem a tindre 140 milions, com a mínim, d'hectòmetres cúbics més i anem a tindre 80 milions d'hectòmetres cúbics més sols per Pinedo reutilitzats i això millora tot el sistema? Això perquè no es diu també? Perquè això és positiu. Aleshores, anem a valorar tot. I no fem d'este projecte molt important una cosa que ens puga perjudicar a tot el món.

Gràcies.

La senyora presidenta:

Moltes gràcies, senyor conseller.

Per a rèplica, té la paraula el senyor Oltra.

El senyor Oltra i Soler:

Gràcies.

Anem a vore si aconseguim que el transvasament estiga en les canonades a banda de l'ànima, perquè això en tot cas és el més fàcil. I, en tot cas, sí que voldríem que s'aclarirà si són de veritat 80 hectòmetres o el pensament és dir que són 80 ara i més avant 100 o més de 100, perquè això és important, no? Perquè, clar, això entra en contradicció amb el que nosaltres estàvem dient abans.

És cert que aquest transvasament ha tingut quasi sempre el consens de la gran part de la societat, nosaltres inclosos aquí. Però atenció amb eixe consens, es pot trencar si es du mal. Vosté acaba de reconéixer ací que va ser d'alguna manera un error el primer traçat que es va presentar. I això és positiu que es reconega, a pesar que ha sigut després de les intervencions nostres en el sentit de què els informes de la pròpia administració ja no era l'opinió d'ecologistes o de la gent d'Esquerra Unida, és que la pròpia administració en qüestions mediambientals feia eixe anàlisis on el resum podria ser eixe: inacceptable. Simplement jo crec que és suficient. Que no torne a passar, perquè això ja seria inacceptable, efectivament, que tornara a passar, perquè, clar, ja seria el colm. I ens dóna la impressió que pot tornar a passar. I no sabem per què, a què ve eixa insistència per part de vostés en continuar pensant que l'únic lloc on es pot extraure l'aigua és de la zona de la Muela, no de l'embassament, però sí de la zona, i per tant que el traçat vinga travessant tota eixa zona. Quan està l'altra alternativa, que vostés ja en el primer moment ja la deien, que era Tous, que el decret que en el seu dia empara la declaració d'interés general de l'obra parla també de Tous, i les raons de tipus energètic. Però, home, són raons que s'han de valorar també.

Però també és cert que s'ha de valorar el benefici que es produeix, que ja sabem també que no compensa el cent per cent, això també ho sabem. Però, clar, ací al final haurem de valorar. Què és el que va a predominar? La qüestió econòmica? No crec. Si els ha costat prou dir que. han pujat 8. 000 milions de pessetes en cosa de dos mesos. O siga, de 25. 000 milions de pessetes que valia el projecte a 33. 000 que val de moment. Per tant, crec que la qüestió econòmica no ha de ser molt important, sempre i quan estiga justificada per alguna cosa. I jo crec que eixa cosa ací és el cost mediambiental. Això, senyor Antón, per a nosaltres és un tema molt important, molt important.

Nosaltres estem oberts i agraïm la seua oferta de col·laboració. Nosaltres estem disposats a participar d'eixa proposta de major participació, de major informació que es fa. Els agrairiem ja que la documentació que tinga ­perquè nosaltres no tenim res i pareix ser que la pròpia conselleria de Medi Ambient tampoc, cosa curiosa per cert­ que ens la facilitara el més prompte possible. I jo li dic que Esquerra Unida anirà a xarrar amb vosté amb papers en la mà, amb plànols en la mà, però facilite-la un poquet abans per a poder-la estudiar. I a partir d'aquí, jo crec que és un tema important que s'ha de mantenir eixe consens i crec que hi ha possibilitats que al final la cosa es faça bé. Simplement és una qüestió de tenir voluntat o no tancar-se en eixe únic traçat.

Les preocupacions nostres, les estem dient i, torne a dir-ho, de recolzar aquest transvasament que l'hem demanat també en esta cambra moltíssimes voltes, la preocupació és el tema mediambiental fonamentalment. Vosté ara diu: per què es diu allò de l'Albufera? No ho diem nosaltres sols. Si vosté es llig l'expedient que consta de l'altre traçat, hi ha tècnics de la conselleria de Medi Ambient, tècnics de la conselleria de Medi Ambient que ja parlen, "atenció, què va passar amb l'Albufera", a pesar del que vosté ha dit, "atenció, què va a passar en l'Albufera". I és una qüestió per l'escorrentia, etcètera, etcètera, que és un tema també que està aquí i que s'ha de tindre cura amb tot eixe tipus de coses.

Com també s'ha de anar amb cura que no quede capdubte de què aquest transvasament pot acabar convertit en el chollo per algunes qüestions. Ja sap que l'altre dia parlàvem que si Terra Mítica, que hi ha. Sí, sobre el paper, perquè el paper és molt sofrit. Vosté el que havia llegit ací, això música celestial, estupend. Però després la pràctica no es correspon, el traçat que presentaren amb res, en tot cas en la fulla en blanc de darrere del que vosté ha llegit ací, perquè, clar, no es pareixia absolutament en res.

Clar, diu, és que allò de Terra Mítica no està previst. Home, ja ho sé que no està previst. Però i el dia de demà? No ho sabem. Ara mateix sap vosté que hi ha en aquella zona, curiosament, hi ha una sèrie de propostes damunt de la taula per a fer classes de golf en el meu poble, en el poble seu i en molts pobles. Què casualitat que apareguen ara, en cosa d'un mes, al voltant de tot el que s'està nomenant. Nous regadius, etcètera. Múrcia que pareix que demana també a vore si de pas pot xuplar un poc. Clar, és que s'ha de tenir molt de cura amb esta obra, que va a costar-nos econòmicament molt, però que ambientalment pot tenir un cost també alt. Nosaltres volem que tinga el mínim. Sabem que Tous també té una afecció, però el propi informe de la conselleria de Medi Ambient parla que l'afecció de Tous és molt xicoteta i perfectament assumible per una sèrie de qüestions que hi ha allí.

Per tant, és que no acabem. I d'aquí venia el que demàrem la seua compareixença, perquè creiem que era important i més davant el (inintel·ligible) que s'havia muntat d'un traçat, l'altre, etcètera, etcètera, perquè concretara com està la situació en estos moments. Perquè no acabem de vore-la clara i pensem que continua sent una incògnita, a pesar d'eixes raons de tipus energètic, el per què s'ha descartat amb tanta facilitat allò de Tous.

Moltes gràcies.

La senyora presidenta:

Moltes gràcies, senyor Oltra.

Per a rèplica, té la paraula el senyor Peris.

El senyor Peris i García:

Gràcies, senyora presidenta.

Senyor conseller, nosaltres li acceptem i considerem molt positiu eixe plantejament d'estudiar damunt la taula sobre els projectes la solució del transvasament Xúquer­Vinalopó. Nosaltres voldríem estudiar-la amb els dos projectes, és a dir les dues propostes, tècnicament en el mateix nivell de desenvolupament. És a dir, la proposta primera, la primera, la que el decret diu dels 80 hectòmetres cúbics, que el decret així ho diu, de l'any 1988, d'agost de 1988 que diu les de Tous. I l'altra alternativa, ara la corregida, l'alternativa que fa tot eixe estudi.

Nosaltres estem en voluntat, efectivament, de poder optar en coneixement de causa, perquè és important les eficiències energètiques, les econòmiques i les socials. Però vosté haurà d'entendre que fins ara no hem tingut ni eixa capacitat de poder veure el projecte amb eixa concreció i el que sí que hem vist és la informació clarísima de la conselleria, que descartava l'alternativa 1, l'alternativa Muela de Cortes, per l'alternativa de Tous.

Nosaltres tampoc voldríem que la qüestió energètica al final estiguera excessivament lligada al complex Muela de Cortes. Vegem també aquí un perill, també un perill mediambiental a llarg termini. Perquè, clar, tots coneguem que eixe complex Muela de Cortes té el seu fonament, el seu fonament econòmic i energètic en la producció de l'energia nuclear, de la central nuclear de Cofrents. I, per tant, nosaltres pensem que a llarg termini, justament, eixa és una energia que nosaltres, que eixa central nuclear en cap cas s'hauria de prorrogar la seua vida en cap de cas; ja comença a tindre problemes de residus. I, per tant, que ens preocupa moltíssim que en eixe reforçament de l'opció de la Muela de Cortes, que aquí participa directament Iberdrola, es puga excessivament lligar l'alternativa a després un possible prorrogament de l'energia nuclear de la central nuclear de Cofrents per la problemàtica de que allí està el transvasament i que per tant l'aigua del sud i les comarques del sud.

I, per tant, nosaltres volem que la valoració siga sobre els dos projectes en la taula, obviant eixe cost energètic, que efectivament alguna cosa dintre dels projectes, però poder-los estudiar. I ja així, amb el consens de les forces parlamentàries, de les tres forces parlamentàries, efectivament estem d'acord en la filosofia que cal portar l'aigua des del Xúquer al Vinalopó i poder fer anàlisi, i optarem per si el cost econòmic del després de la gestió val o no val la pena l'impacte mediambiental que té ­malgrat totes els adequacions­, que té sobre tota la zona forestal de la Muela de Cortes.

Per tant, li agraïm la seua posició. Nosaltres volem estar allí per a tindre el coneixement de causa i aportar. Però voldríem que es decidira claríssimament el tema energètic del complex Muela­central nuclear de Cofrents.

Gràcies.

La senyora presidenta:

Moltes gràcies, senyor Peris.

Per a rèplica té la paraula l'honorable senyor conseller.

El senyor conseller d'Obres Públiques, Urbanisme i Transports:

Yo, después de las dos últimas intervenciones. creo que el señor Oltra aunque lo deja mucho menos claro, pero continua hablando del tema de la Albufera y que si algun informe está o si no está y tal. Puguem parlar de tot, però s'ha de reconéixer que el Pla hidrològic de la conca del Xúquer també té l'estudi medi ambiental, també parla de l'Albufera i es va aprovar amb eixes condicions sense cap problema de cap classe. És a dir, hi ha un document per damunt de tots, que té en compte tot el tema i que veu que no hi haja afeccions. Primera.

Segona. Sols amb el comentari que li he fet, i vostés ho defenen així, d'una millor utilització d'aigua per a reg s'estalvia molta aigua. La sèquia real sols 140 ó 150, ells diuen 200, jo ho deixe en 140, 150 milions de metres cúbics, molt més que s'endú l'altre. I això es perd per allí de mala manera. Fins Pinedo, i ho torne a repetir, 80 milions van al mar directament, Ningú ha dit res. I es van gastar no sé 7 ó 8. 000 milions de pessetes per a fer l'emissari, per a agarrar unes aigües que depurant-les un poquet es puguen reutilitzar i tirar-les al mar. I això és una meravella, ningú ho critica. No ho entenc, no ho entenc. Això és pitjor perquè està tirant-se al mar, l'altre almenys va a dur un benefici a algú i és la mateixa quantitat d'aigua. Anem a ser sensats, anem a aplicar tota la política integral d'utilitzar el millor. I si açò dóna que es beneficie algú, millor que si ho tirem al mar, que és el que estem fent ara. Estaríem més d'acord tots.

No tenim cap interés en cap traçat. El que volem és que es faça l'obra, perquè creem que és bona per a tots. Volem que tinga la màxima transparència de per què una cosa o l'altra. El que està clar també és eixa por al complex de Cortes, perquè tot es vincula a la nuclear i tal. En definitiva, l'energia es transporta fàcilment, quan menys energia gastem en esta obra menys falta farà alguns tipus de creació o de fabricació d'energia. Serà bo gastar la menys energia possible per dos raons, més barat i, l'altra, mediambientalment, més correcte, perquè l'energia s'ha de produir d'alguna manera. Aleshores, l'energia és important. I si per això cal arrimar-se a Cortes, ja no a la Muela sinó a Cortes, i és positiu, anem a fer-lo, no tinguem perjudicis de cap classe.

Jo dic que el que ha comentat aquí, a més que per davant estan en blanc o per darrere estan en blanc i aquí estan escrits, el document últim que està entregat o entregant-se a la confederació en base a l'informe últim que ha fet la conselleria de Medi Ambient, i que no té res a veure en una tramitació d'impacte ambiental sinó que és un informe previ sobre uns documents determinats que es demana i que està fet eixe informe, eixe document últim està totalment d'acord amb eixe informe. Si demana això li donaran l'informe; si diu impacte ambiental no li donaran res. Però en este cas això sí que li ho donaran perquè en la conselleria.

Aleshores, en base a això, es configura el projecte bàsic este amb les alternatives que estarà, no sé si està ja o estarà en uns dies, en la confederació. I que jo el tindre i els brinde per tal que el vegem i el tindran vostés perquè puguen al·legar o puguen veure. I anem a parlar-lo, anem a posar-se d'acord segur si anem de bona voluntat tots ens posarem d'acord. Perquè si mediambientalment és correcte i es milloren algunes zones, si ens costa menys diners i el manteniment i explotació fa que l'aigua es puga usar allà baix, serà millor que dur una aigua que no es puga utilitzar allà baix.

Res més i moltes gràcies.

La senyora presidenta:

Moltes gràcies, senyor conseller.

Se suspén la sessió per deu minuts.

(Se suspén la sessió a les 11 hores i 37 minuts)

(Es reprén la sessió a les 12 hores i 15 minuts)

Compareixença del conseller de Sanitat, senyor José Emilio Cervera Cardona, per tal d'explicar la política del Consell respecte a l'assitència social, sanitària i de subvencions als malalts mentals de la Comunitat Valenciana, sol·licitada pel Grup Parlamentari Esquerra Unida del País Valencià (RE número 1. 050).

La senyora presidenta:

Es reprén la sessió.

Punt deu de l'ordre del dia: compareixença d'un membre del Consell per explicar la política del Consell respecte a l'assistència social, sanitària i de subvencions als malalts mentals de la Comunitat Valenciana, sol·licitada pel Grup Parlamentari d'Esquerra Unida.

Té la paraula l'honorable senyor conseller.

El senyor conseller de Sanitat:

La senyora presidenta:

Moltes gràcies, senyor conseller.

En representació del grup parlamentari sol·licitant, té la paraula la senyora Llinares.

La senyora Llinares i Llorca:

Senyora presidenta.

Senyores diputades, senyors diputats.

Senyor conseller.

Jo vaig demanar que vinguera alguna persona del Consell a la compareixença. Que vosté estiga ací, valore en allò que val la cortesia de la seua presència, i li ho agraïsc.

Senyor conseller, la petició del nostre grup perquè vosté vinga a les Corts a explicar la política sobre salut mental, sobre l'assistència social, sanitària i de subvencions als malalts mentals de la nostra comunitat, ha estat motivada per la preocupació, que és alguna cosa més que preocupació, és autèntica angoixa, que tenen els familiars dels malalts. Abans de vindre ací jo vaig estar parlant en el mes de juny i ara fa una setmana amb l'associació d'Alacant de malalts mentals, i la veritat és que és alguna cosa més que una simple preocupació. Nosaltres ací en estos moments només som l'altaveu d'allò que ells diuen.

La veritat és que el model d'atenció a la salut mental basat en la desaparició dels manicomis i la seua substitució per una atenció de base comunitària integrada en la xarxa sanitària general representa un avanç tan gran com el que va representar passar de considerar l'epilèptic d'endimoniat a considerar-lo simple malalt. Això la veritat és que és un avanç de la ciència psiquiàtrica de fa vint anys en tota l'Europa occidental, però, senyor conseller, és un retrocés immens i un gran problema per al malalt, per a la seua família i per a la societat on viu si l'únic que es fa respecte als malalts mentals és tancar els manicomis, tirar els malalts al carrer i que la seua família i la societat que l'envolte carregue amb les conseqüències; conseqüències, senyor conseller, que poden ser la simple delinqüència. Vosté trobe que sap que jo sóc de la Vila i que fa dos estius vam tindre un problema molt greu, molt greu i molt dolorós per un malalt mental.

I tot açò li ho recorde perquè la llei de 1986, la de decrets que vosté ha enumerat i les ordres que vosté ha enumerat i que jo no vaig a enumerar-les perquè vosté ja ho ha fet, descriuen amb tot trellat, amb tot deteniment, les coses a fer, els tipus d'edificis a fer, les maneres de vore els malalts mentals, també tenim el Pla director eixe que vosté ha dit i que jo he mirat ahí. Però, senyor conseller, és molt paper, és molt paper. Tot això que vosté ha explicat ací jo m'ho he llegit tot i, molt bé, són molt bones intencions, però de moment i en la majoria dels casos es queda només en bones intencions.

Vol vosté que parlem de les dos vessants? La vessant sanitària. No hi ha, ni molt menys, unitats de salut mental en tots els centres de salut. A Alacant capital, que és la meua província i jo m'ho conec això més, sense anar més lluny falten dues unitats de salut, i si la base no està coberta i estructurada no pot haver continuació. Si no hi ha unitat de salut mental, ningú pot enviar els malalts ni a l'hospitalització ni a la rehabilitació ni a ningun lloc.

Per una altra banda, eixe embolic que no s'ho aclarixen, que tenen en les diputacions, que no s'atrevixen a integrar ni els edificis, per molt que sempre es diga: "anem a fer-ho", però la realitat és que no, que no s'atrevixen a integrar ni els edificis ni els professionals en una estructura conjunta, fa que tinguen neuropsiquiatres en dos hores al dia, dos hores. I li dic un cas: atenen una població dos psiquiatres de 135. 000 persones. O siga, res, fum de boja tot, que diuen al meu poble.

Quant al personal, en les unitats de salut mental jo almenys no m'he acabat d'aclarir, perquè hi ha unitats de salut mental que tenen dos psiquiatres i hi ha unitats de salut mental que tenen un sol psiquiatra, i hi ha que tenen un psiquiatra a jornada completa i un altre que va a momentets; un altre psiquiatra però que està per a drogodependència però que queda com si fóra de la unitat. O siga, una cosa incomprensible, i no li'n dic més, però en fi, cent més. Amb els psicòlegs passa una cosa quasi per l'estil, bé, pitjor, perquè no n'hi ha cap que treballe en un centre només, tots compartixen jornada en dos centres.

I allò dels llits per a aguts, que havien d'haver en tots els hospitals per a poder considerar l'hospitalització d'un malalt mental igual que l'hospitalització d'un còlic nefrític, això no és així, no és així a Alacant. Vosté acaba de dir que a Sant Joan a la millor pròximament, però la veritat és que ni a Sant Joan ni a l'Hospital General d'Alacant hi ha llits per a aguts. I sap on van? A la Santa Faç, el manicomi de tota la vida.

"Tarín marín" en les estructures i la tenebrositat de tota la vida. La Santa Faç, en fi, té de tot, té aguts, mitja estada, hospital de dia, i damunt és de la diputació. A Elda tampoc tenen hospital d'aguts. I a Elx tenien vint­i­un llits i ara en tenen huit. Un desgavell. No li dic "desgavell" perquè no li va agradar la paraula aquell dia. A mi sí que m'agrada. Però en fi, si a vosté no li apanya jo no la dic.

Quant a les unitats especials, les infantils, res de res, senyor conseller. Hi ha poquíssimes, i on hi ha és que han d'atendre els xiquets en els corredors perquè no tenen ni despatxos. Li puc dir el centre, no li'l vaig a dir, però li'l puc dir, on estan allí. en fi, tot ple.

Si ens deixem sanitat i ens n'anem a l'altra vessant, la social, això dels hospitals de dia, centres de dia, pisos tutelants i altres coses guapetes que hi ha en els papers, en tots eixos papers que vosté ha anomenat, això només està en els papers, ningú sap que existesquen en cap lloc. I els CRI, tots: "CRI, la panacea", "la rehabilitació, la reinserció, tot s'ha de fer en els CRI". N'hi ha tres en tota la Comunitat Valenciana, tres. Està el d'Ontinyent, el d'Elx i el de Villena, i algun dia s'inaugurarà el d'Alacant, i quan s'inaugure el d'Alacant n'hi haurà quatre, però de moment n'hi ha tres. Bétera, el manicomi de tota la vida, i "tarín marín", com tota la vida, és l'única residència.

En fi, senyor conseller, tot no és proclamar que va equiparant els malalts mentals amb els orgànics sinó que cal fer-ho. I, senyor conseller, no es tracta de fer llocs d'aparcament de malalts sinó llocs de servei als malalts i a la societat. Com jo pense que obras son amores y no buenas razones, dins de tres mesos o quatre li preguntaré per a vore, de tot el que ha exposat, què és el que va a fer. Perquè vosté ací no ha concretat res, vosté m'ha descrit els decrets i les órdrens i el totxo eixe gros que hi ha per ahí, que el tinc allí dalt, que és el pla eixe, m'ho ha descrit, jo també m'ho havia estudiat. Dins de tres mesos li tornaré a preguntar o dins de quatre li tornaré a preguntar què ha fet en este temps, i, senyor conseller, una volta i una altra volta i una altra volta fins que passen els quatre mesos de legislatura, vindré cada quatre mesos ací.

Moltíssimes gràcies.

La senyora presidenta:

Moltes gràcies, senyora Llinares.

En representació del Grup Parlamentari Socialista­Progressistes, té la paraula la senyora Mendoza.

La senyora Mendoza García:

Y yo les pregunto: ¿a qué se refieren con una inversión económica difícil que además dicen que se produce ­lo dicen ustedes, no lo digo yo­ en una situación económica con limitaciones cuando en el año 98 hemos oído hasta la saciedad que la situación de la economía española es excelente y que España va bien? Y eso es textual. Yo, igual que la señora Llinares, igual que el señor conseller, también tengo el borrador del plan de salud mental. En fin.

La senyora presidenta:

La senyora Mendoza García:

La senyora presidenta:

Senyora Mendoza.

La senyora Mendoza García:

La senyora presidenta:

El senyor Clemente Olivert:

La senyora presidenta:

Moltes gràcies, senyor Clemente.

Per a donar resposta conjunta té la paraula el senyor conseller.

El senyor conseller de Sanitat:

Voy a intentar ser breve porque yo creo que en lo esencial estamos de acuerdo. Yo creo que esto es una asignatura en la que debemos de esforzarnos mucho en esta legislatura, el gobierno, la Comunidad Valenciana, la sociedad valenciana. Y, evidentemente, para llegar a esta conclusión, que es casi tautológica, no hay más que, como decía la señora Llinares, visitar a las familias y compartir su preocupación y la angustia que les asiste. Efectivamente, aquí queda mucho por hacer.

Desgraciadamente no puedo traerle las maquetas de todas las unidades o de todos los centros que se van a construir, pero yo le agradezco su preocupación y su disposición a hacer un seguimiento cuatrimensual de las realizaciones en las distintas fases de compromiso porque creo que es bueno, y eso es algo que al gobierno, al menos a este conseller, le satisface esa preocupación de control que, de cualquier forma, es un derecho que les asiste como miembros de la oposición.

La senyora presidenta:

Moltes gràcies, senyor conseller.

Per a rèplica, té la paraula la senyora Llinares.

La senyora Llinares Llorca:

Senyora presidenta.

Senyores diputades, senyors diputats.

Senyor conseller, mire, jo no sóc de la sanitat, sóc de l'ensenyança. I, aleshores, per saber una miqueta estic mirant-me els vídeos de la passada legislatura les voltes que va el seu predecessor va vindre quan li fèiem preguntes, quan li fèiem interpel·lacions. I en octubre de 1998 va fer "tarín marín" el discurs que ha fet vosté hui. Es veu que, bo, el conseller tenia el mateix que té vosté. I, bo, no sé si haurà refet aquell discurs o haurà dit "toca, ja està bé". És desconhortant, senyor conseller, és desconhortant. És desconhortant que vosté no haja concretat hui. Jo no vull en esta rèplica demanar-li res, només que concrete, concrete, concrete actuacions, concrete coses a fer, on les ha de fer, de quin tipus han de ser eixes actuacions i concrete d'on ha de traure els diners també, perquè això és important. Donem-li alguna miqueta de conhort a les famílies dels malalts, donem-li consol.

De totes maneres, senyor conseller, només em queda dir que espere que dins de quatre mesos el que ha acabat de prometre ací es convertisca en realitat i vosté vinga ja amb realitzacions concretes. I, aleshores, li ho reconeixerem.

Fins dins de quatre mesos, senyor conseller.

Gràcies.

La senyora presidenta:

Moltes gràcies, senyora Llinares.

Per a rèplica té la paraula la senyora Mendoza.

La senyora Mendoza García:

Pero yo le digo que los pacientes que estaban mal, mayoritariamente siguen estando mal, y alguna responsabilidad tienen ustedes. Yo les podría dar un voto de confianza, pero no lo voy a dar hasta que no veamos realidades y mejoras, hasta que no veamos realidades y mejoras reales, no buenas intenciones.

Yo, por último, lo que sí que quería es poner de manifiesto que tanto las asociaciones de familiares de enfermos mentales como los profesionales han denunciado repetidamente y hasta hace bien poco, como el día mundial de salud mental ­está en la prensa­, que no ha funcionado de manera efectiva la subcomisión mixta sociosanitaria. Volvemos otra vez al terreno de las ideas. La petición, porque además yo creo que en esto no quisiera que mi tono se interpretara como una mala utilización política del tema de la salud mental, porque yo creo que es uno de los temas que, precisamente por el sufrimiento que ocasiona en los individuos que la padecen y en el entorno social y familiar que les rodea, yo creo que no es bueno hacer demagogia con este tema, no es bueno para nadie. Pero tampoco es bueno que la haga el gobierno, tampoco es bueno que la hagan los responsables de dar cuentas de cómo está ahora la situación de la salud mental, de cómo está ahora la situación de la atención al paciente mental.

La senyora presidenta:

Moltes gràcies, senyora Mendoza.

Té la paraula el senyor conseller.

El senyor conseller de Sanitat:

Por tanto, yo creo que no se puede decir que en el año 1991 todo estaba, habían compromisos, había buena organización, estábamos a punto de, pero que en ese momento se perdieron las elecciones. Yo creo que este tema, como ambas señorías se han referido, creo que es un tema grave, no es un tema para hacer demagogia. Y lo que hay que hacer es tener memoria histórica y espíritu de colaboración. Ambas cosas es lo que yo les pido a sus señorías en estas comparecencia.

La senyora presidenta:

Moltes gràcies, senyor conseller.

S'alça la sessió.

(S'alça la sessió a les 13 hores i 25 minuts)

