Ple de les Corts Valencianes celebrat el dia 28 de febrer de 2001. Comença la reunió a les 10 hores i 37 minuts. Presideix la Molt Excel·lent Senyora Marcela Miró Pérez. Sessió plenària número 38. Primera reunió.

Presa en consideració de la Proposició de llei sobre reforma del Reglament de les Corts Valencianes, presentada pel Grup Parlamentari Esquerra Unida del País Valencià (RE número 22. 583, BOCV número 84)

La senyora presidenta:

Primer punt de l'ordre del dia: presa en consideració de la Proposició de llei sobre reforma del reglament de les Corts Valencianes.

En primer lloc, el torn a favor. En representació del Grup Parlamentari Esquerra Unida, té la paraula el senyor Oltra.

Per favor, senyories, ocupen els seus escons i pregue silenci.

El senyor Oltra i Soler:

Moltes gràcies, senyora presidenta.

Senyores i senyors diputats.

La senyora presidenta:

Per favor, senyories, silenci.

Continue, senyor Oltra.

El senyor Oltra i Soler:

Gràcies, senyora presidenta.

Anem a defensar la proposta d'Esquerra Unida de modificació del reglament de les Corts.

El reglament de les Corts Valencianes és el document més important que regula el funcionament d'aquesta Cambra i els drets i els deures dels diputats i diputades. Lògicament, un document d'aquest tipus deu fer-se des del màxim consens possible i de forma que en general servisca al seu objecte, amb independència del partit que mane en cada moment.

En eixe sentit, cal reconèixer que aquest reglament ha valgut almenys per a les dues formacions polítiques.

La senyora presidenta:

Un moment, senyor Oltra, un moment. (Pausa) Senyor Oltra, continue. Gràcies.

El senyor Oltra i Soler:

Gràcies, senyora presidenta.

(Inintel·ligible) La gent està col·locant-se.

Bé. Deia que fins ara el reglament actual ha servit als dos partits, el Partit Socialista en un primer lloc i Partit Popular en aquestos moments, que han tingut la responsabilitat de governar en la nostra comunitat i de tindre la majoria lògicament en aquest Parlament, en aquesta Cambra.

Inclús és curiós repassar algunes de les coses que es deien i que inclús es recorden de tant en tant, en el sentit que qui va estar en l'oposició abans i ara està en les tasques de suport al govern, critiques que es feia aquell reglament en el sentit d'una utilització excessivament partidista, restrictiva, que no deixava tal, etcètera, etcètera.

I ara resulta que quan es té la responsabilitat i la majoria suficient per a poder canviar eixes coses que se suposaven que eren tan roïnes i que probablement hi havia moltíssimes coses que modificar, s'interpreta justetament en sentit contrari: "És el millor reglament possible. Com anem a canviar una cosa que funciona estupendament? " La qual cosa prova essencialment una cosa: que els reglaments, a pesar del que es diu, normalment es fan perquè siguen còmodes al partit que té majoria en cada cambra, el partit que té majoria en les Corts Valencianes, de manera que es troba còmode i les dificultats sempre les tenen els altres que estan en l'oposició en un moment donat.

Això vol dir que el reglament nostre és un bon reglament, ja que ha servit a un i ha servit a l'altre? Jo crec que no. Jo crec que el reglament nostre, i és evident ­no vaig a exagerar tant com l'altre dia venia en algun diari important el tema­, però és un reglament que jo crec que necessita profundes reformes.

Els reglaments responen a la situació política del moment quan s'aproven. El reglament de les Corts Valencianes es va aprovar en un moment determinat, en l'etapa transitòria de la nostra autonomia, la sessió plenària número 3, celebrada el 4 de març de l'any 1983, i ha tingut dos o tres modificacions molt puntuals i per a temes molt concrets.

En canvi, la consolidació de l'autogovern autonòmic, l'experiència d'altres reglaments, especialment el del Congrés dels Diputats, d'altres cambres autonòmiques, i especialment de la pròpia vida parlamentària nostra, són qüestions que jo crec que demostren que en estos moments el nostre reglament no recull eixa situació nova que la pròpia vida política va d'alguna manera avançant, i el nostre document d'alguna manera s'ha quedat un tant desfasat, per dir-ho suaument.

El control a l'executiu, que és una de les tasques fonamentals de qualsevol cambra, en eixe aspecte les mancances jo crec que són evidents. Es procura fer justament el contrari: quan menys control, millor. O siga, els reglaments s'utilitzen. i estem assistint estos darrers dies a una interpretació molt restrictiva, que pretén sobretot salvaguardar que eixa possibilitat de fiscalització de control del govern s'impedisca i es dificulte al màxim possible, amb la qual cosa es trenca el cordó umbilical que hauria de tindre una cambra de diputats, una cambra com la nostra, en el sentit que perd o d'alguna manera impossibilita gran part de la seua tasca fonamental, que és la del control a l'executiu.

El tema de la informació, el tema de la documentació, que hi ha cada volta més dificultats, l'agilitat i el ritme en els treballs. La setmana passada, per exemple, vam discutir ací els incendis del mes d'agost de l'any 2000. I això ja és un exemple. Clar, després ens queixem i ens crida l'atenció que aquestes Corts Valencianes siguen unes grans desconegudes per a l'opinió pública valenciana, que les coses la gent no li done excessiva importància el que ací fem, etcètera, etcètera.

Jo crec que fonamentalment l'actitud del partit que en cada moment té la responsabilitat de tindre la majoria en la cambra, però també l'instrument que s'utilitza, que és un instrument adequat per a eixa utilització partidista, fa que estes coses passen, amb la qual cosa es perjudica fonamen-talment el treball de la pròpia Cambra, però fonamentalment també l'activitat política de tots nosaltres en el sentit que cada volta ens separem més de la realitat, del dia a dia de la ciutadania.

Aquestes són qüestions que lògicament podríem ampliar-les i exemples en faltarien per a citar quina situació estem donant. És cert que pot haver una major o menor flexibilitat depenent del moment, depenent del bon humor del partit que en eixe moment té la majoria. En estos moments pareix que eixe bon humor no està, està més bé en altra situació, i s'aplica una interpretació molt més restrictiva, sempre davant del sacrosant reglament que te'l tiren damunt del cap com una cosa que és. bé, el no va más i que, per tant, cal complir-lo.

Però és que inclús en detalls que a voltes són menys importants, però que també tenen la seua importància i que en estos moments són molt més importants que en altres moments. Per exemple, el nostre reglament és un reglament fet en una època en la qual pareixia bé mantindre, defensar, un llenguatge sexista, absolutament improcedent en aquestos moments. Nosaltres tenim un president de la Cambra i no dóna eixa impressió. O siga, crec que és un tema evident en el qual hi ha un desfasament, perquè ni és un president, és una presidenta, ni tots som diputats, hi ha diputats i diputades. I tot això impregna eixe reglament de coses que jo crec que estan desfasades i que haurien també d'anar modificant-se.

Malgrat tot això, que, ja dic, podria ser molt més extens en eixe tema, i malgrat les opinions que de tots els grups parlamentaris es fan en el sentit de reconèixer que aquest reglament està desfasat, que necessita una actualització que done major agilitat a eixes tasques de control i fiscalització del govern, d'accés a la informació, etcètera, etcètera, malgrat tot això, la realitat és que el temps passa i llevat d'algunes qüestions molt puntuals fetes fa ja alguns anys, el reglament sempre és el mateix mane qui mane. Per tant, pareix que, igual que l'Estatut, mai es troba l'oportunitat de poder obrir eixe debat necessari per a eixe reforma profunda que jo crec que és necessària.

Des d'Esquerra Unida, i ho hem dit en moltíssimes ocasions, considerem necessària i urgent una ampla reforma del reglament de les Corts Valencianes, però no observem voluntat política del grup majoritari en este cas, que és el que té la responsabilitat de poder dur endavant aquesta qüestió, per a fer-ho. La Comissió del reglament no s'ha reunit mai. És una de les comissions que tenim ací que no s'ha reunit mai. Està, en eixe sentit, sense estrenar.

I és en aquest context en el qual Esquerra Unida presenta aquesta proposta. En estos moments som tres grups parlamentaris els que estem en la Cambra: Grup Parlamentari Popular, Socialista­Progressistes i d'Esquerra Unida. D'eixos tres grups, solament dos tenen representació en la Mesa. La Mesa és l'òrgan rector, l'òrgan més important d'aquesta Cambra. Doncs bé, ahí nosaltres no estem, el Grup Parlamentari d'Esquerra Unida no està. Dels tres grups, n'hi ha dos i un no està. Creem que això no està justificat de cap manera. És en certa manera, almenys al nostre parer, una discriminació que se'ns fa.

Ja el 13 de setembre de l'any 1999, al poquet temps d'accedir aquesta nova legislatura, Esquerra Unida va remetre una sol·licitud de reunió de la corresponent comissió a efectes de modificar l'article corresponent que resolguera aquesta qüestió. Mai es va reunir eixa comissió i mai tinguérem una contestació tampoc formal. Se'ns va dir que el tema havia passat a debat, a estudi, per part dels grups parlamentaris, però d'ahí no tinguérem cap notícia. Sí que és cert que a nivell de pasillos a voltes et deien: "Per part nostra no és problema. Mira a vore l'altre grup, perquè per part nostra. " Coses d'aquest tipus. "Açò el dia que es presente. " Però el temps va passant i la cosa no es resol. I ja ha passat any i mig d'aquella proposta i quasi la meitat de la legislatura sense que eixa proposta s'estudie, es plantege la seua modificació.

Per tant, nosaltres hem hagut de presentar formalment la proposta perquè considerem que és la nostra obligació presentar-la i d'alguna manera que aquesta Cambra i l'opinió pública sàpiga quina és l'opinió de tots els grups i que s'intente resoldre, jo crec que s'intente resoldre bé, una qüestió que, ja dic, crec que no té justificació en aquestos moments. Podrà ser discutible. o vore quina és l'opor-tunitat del moment polític per a eixa altra reforma més ampla del reglament, que nosaltres considerem que ja inclús estem desfasats. Considerem que això s'hauria d'haver dut endavant molt més prompte, però per alguna qüestió puntual, tan puntual com aquesta, que no és la primer volta que ho reclama Esquerra Unida. Esquerra Unida és un grup parlamentari que forma part d'aquestes Corts des del primer dia i, en canvi, mai ha estat en la Mesa d'aquesta Cambra. I creem que tenim dret a participar d'eixos treballs, a participar d'eixa responsabilitat també.

Per tant, nosaltres hem presentat aquesta proposta que planteja una modificació puntual d'un article, que és el que parla de la composició de la Mesa. Nosaltres, com tot el món sap, tenim una Mesa composada en estos moments per cinc membres: tres del Grup Parlamentari Popular i dos del Grup Parlamentari Socialista. És la Mesa que té la composició mínima que tenen totes les meses de les altres comunitats autònomes. Cap en té menys de cinc membres. En canvi, és cert que hi ha diverses comunitat autònomes, comunitats autònomes d'importància, que jo crec que la nostra deu ser o deu aspirar, encara que jo crec que realment ja ho és, una d'eixes comunitats d'eixe nivell i, per tant, tenen una representació en la Mesa més ampla, en concret de set persones.

La proposta que presenta Esquerra Unida, en concret, és que la Mesa de les Corts Valencianes s'amplie a set membres, de manera que això permeta en aquestos moments accedir al Grup Parlamentari d'Esquerra Unida. I lògicament per mantindre eixa majoria absoluta que les urnes donaren dret al Grup Parlamentari Popular en el seu dia, que mantinga lògicament eixa majoria ahí. De manera que la proposta més o menys seria: quatre, dos, un. És una proposta que en aquestos moments ja és efectiva en altres parlaments, com per exemple el de Madrid, el de la comunitat autònoma de Catalunya, Andalusia, etcètera. No és una cosa estranya que estiguem demanat per ahí. És una cosa que ja està funcionant en comunitats autònomes, ja dic, del nivell de la nostra.

I nosaltres volem estar ahí per a treballar, volem estar ahí per a participar dels treballs que es facen en eixa Mesa. A voltes inclús tenim situacions difícils d'explicar en el sentit que jo crec que la pròpia presidència d'aquesta Cambra nota la falta d'un grup parlamentari en eixa Mesa, i això obliga a fer, digam, alguns arreglos per a accedir a determinada informació, perquè. bé, les coses són com són. No volem cap privilegi. Volem, en tot cas, tindre els mateixos drets en la proporció que ens toque referent als altres grups i estar en eixe òrgan que, ja dic, crec que és el màxim d'aquesta Cambra, i que pensem que aixina se solucionaria una situació discriminatòria per a nosaltres. Evidentment, en una composició de set membres, el tema de cara a futures legislatures en els quals els grups parlamentaris presents en la Cambra foren majors, evidentment permet un joc molt més ample, en el sentit que són set llocs que es poden jugar per a l'equilibri de forces, possibles pactes, aliances electorals, etcètera, etcètera.

Ja dic, el reglament de les Corts Valencianes és un reglament que es pot modificar. No és un instrument que siga intocable, es pot modificar. Es deuria d'haver modificat ja. Si no es vol fer eixa modificació més ampla perquè políticament no li interessa al grup majoritari, qüestió discutible, sí que nosaltres creem que hem esperat el temps suficient per a vore eixa situació. Som els que més estem patint aquesta qüestió.

I des d'eixa posició, que jo crec que és absolutament justa, nosaltres reivindiquem eixa modificació de l'article, en concret crec que és el 28, de manera que es possibilite eixa ampliació de la Mesa de les Corts Valencianes i que es facilite, per tant, l'accés del Grup Parlamentari Esquerra Unida a ella.

Moltes gràcies.

La senyora presidenta:

Moltes gràcies, senyor Oltra.

Té la paraula el senyor Maluenda per al torn en contra.

El senyor Maluenda Verdú:

Molt excel·lent senyora presidenta.

Senyories.

El senyor Oltra ha fet un número ací en la trona que pareix d'equilibrista, perquè ha vingut a parlar-nos de la necessitat d'una reforma profunda del reglament, que diu que el reglament no funciona.

Jo he de dir-li al senyor Oltra que la seua iniciativa, la que s'ha publicat i la que avui aquí es debat, no demana una reforma profunda del reglament; l'únic que diu és que es modifique la composició de la Mesa, només diu que es modique l'article 28. 2. On se li han quedat, en quin tinter se li han quedat totes les altres coses que vosté ha dit?

Mire, en 1994 es va fer una reforma profunda i seriosa que va eixir per unanimitat, com ha de ser amb els reglaments de les Corts, perquè és la norma per la qual ens regim, la norma que fem els mateixos diputats, els mateixos grups parlamentaris. I va ser lloada per tots els síndics, per tots els ponents que van participar. I vosté ara això pareix que ho ignora. A vosté només li preocupa vindre ací a muntar el número vergonyós de demanar que es faça una reforma d'interés personal o d'interés partidista, d'interés del seu grup parlamentari. I en eixa farsa almenys el Grup Parlamentari Popular no està disposat a col·laborar, senyor Oltra, no està disposat a col·laborar.

Vostés demanen que es faça un trage a la seua mida. Això és el que vénen a demanar ací, que es faça un trage a la seua mida. I creuen que eixa mida passa perquè hi hagen tres secretaris i tres vicepresidents. Mire vosté, no sé si sap la seua senyoria que en la I Legislatura ací hi havien quatre grups, un més que ara; en la II Legislatura, cinc; en la III, cinc, i en la IV, cinc. O siga, que esta és la legislatura que menys grups configuren la Cambra. I en canvi, la Mesa de les Corts ha sigut sempre de la mateixa composició. Perquè allò que no podem és, capritxosament, adaptar a cada legislatura la composició de la Mesa en funció dels grups parlamentaris que la configuren.

El seu grup parlamentari només té cinc diputats perquè el poble valencià aixina ho ha dit, i els ha dit que no han d'estar en la Mesa. Sí, senyor Oltra. Si poden viatjar tots en un taxi! Vosté imagine's: Si partim de la base que la Mesa de les comissions és per analogia la que és la Mesa de les Corts, vosté també demana que es modifiquen les meses de les comissions? No crec, perquè clar, no poden estar dalt i baix al mateix temps. Però aquí sí, volen estar dalt i baix. Per favor, siguem més seriosos i, si vosté vol parlar d'alguna reforma de reglament, plantege-la de forma seriosa, però no per interés personal o interés del seu grup.

Vosté s'imagina el desgavell que podríem ocasionar-li al reglament si a cada legislatura hem de modificar la Mesa de les Corts en funció de la quantitat de grups que hi hagen en la Cambra? Jo crec que això no és seriós, no és seriós.

I he dit a l'inici de la meua intervenció que vostés allò que volen és un trage a la seua mida. Però el que passa és que no saben que, per a fer-se un trage a la seua mida, han de comptar amb la tela i han de tindre qui la confecciona, el sastre. Ni els ha preocupat el sastre ni la tela, només s'han preocupat de reivindicar que volen estar ahí.

Però fixe's, a més han sigut torpes. Han sigut torpes perquè vostés demanen la modificació de l'article 28 només, s'obliden del 34 i del 35. I què és el que podria passar? Mire vosté, d'eixe trage, segur que li quedaria a vosté el pantaló a mitjan de cama, segur, se li quedaria el pantaló a mitjan de cama. Perquè no tenen tela suficient, no tenen tela suficient per a poder fer-se eixe trage.

I perquè no tenen qui els el confeccione. Perquè per a confeccionar-lo fan falta 45 vots, fa falta la majoria absoluta de la Cambra, una cosa que vostés no han buscat. Han trencat la tradició d'esta Cambra, d'estes Corts, d'abordar reformes reglamentàries des del consens, des del diàleg, des dels treballs en ponència. Vies reglamentàries hi ha per a sol·licitar-ho, però vostés se n'han oblidat.

I dic que no han comptat amb la tela, clar que no han comptat amb la tela. Fixe's si han sigut torpes, senyor Oltra, que si nosaltres tinguérem la temptació de fer-los cas es podria aplegar a la situació que hi haguera un vicepresident més i un secretari més, però ni un ni l'altre serien del Grup d'Esquerra Unida, ni un ni l'altre. Faça comptes, faça comptes. Perquè clar, vosté no modifica la forma d'elecció, vosté manté allò que diu l'article 34 i l'article 35. Si vosté no modifica això, mire.

A més, crec que és un molt mal precedent això que vostés estan fent, crec que és molt mal precedent. Per favor, tinga en compte vosté qui té vots suficients per a reformar el reglament. No ens acostumen vostés a plantejar qüestions interessades, perquè fixe's si ens dóna la bola i presentem nosaltres una reforma de reglament en benefici propi. Cosa que no farem, clar, entre altres coses perquè vostés ens crucificarien, i segur que algun mitjà de comunicació afí a vostés segur que fins ens podria insultar en les editorials, o a la millor ens portaven als tribunals.

Però en qualsevol cas, senyor Oltra, jo crec que la reforma del reglament és una cosa molt seriosa, perquè el reglament de les Corts és la llei que entre tots hem fet per a funcionar entre tots i per a respectar els drets de les minories. I eixe reglament respecta els drets de les minories. Són vostés els que l'únic que pretenen és estar ahí, no sé si per estar ahí o per tindre més ingressos, no ho sé. En qualsevol cas, pot ser un dret legítim de vostés demanar-ho, però el que sí que li dic clarament és que el poble valencià no vol que vostés estiguen ahí. El poble valencià no vol que vostés estiguen ahí, perquè han dit que en siguen cinc i que estiguen allí. Poden estar amb la màxima dignitat. No precisen haver d'estar ahí en la Mesa i eixir sempre en la foto. Si no és necessari, senyor Oltra.

Ara, si vosté haguera vingut ací a plantejar la necessitat de fer una reforma profunda del reglament dient que hi ha coses que no funcionen i presentar alternatives, el Grup Parlamentari Popular estaria disposat a, des de ja, posar-se a parlar no solament amb vosté, amb tots els grups parlamentaris, i aplegar a marcar una sèrie d'idees que deuen portar-se endavant en una suposada reforma del reglament.

Això han donat a entendre vostés des de la trona, però la veritat és molt distinta. La veritat és que vosté diu que es reforme l'article 28. 2, que hi haja un vicepresident més, que hi haja un secretari més. Senyor Oltra, senyor Oltra, és que a més han sigut torpes. Fixe's quines temptacions ens posen vostés, quines temptacions. Fixe's la broma que pot ser açò si li férem cas i anàrem a eixa reforma: vostés es quedarien com estan. Ni un vicepresident més seria de vostés ni un secretari més seria de vostés. Probablement, i les matemàtiques ahí estan, serien del Grup Parlamentari Popular, el tercer en este cas en cada un d'eixos supòsits. Perquè, repetisc, vosté s'ha preocupat de dir que estiguen en eixa ampliació de la Mesa, però no modifica com s'ha d'elegir.

Mire, ja estem acostumats a estes propostes de vostés, que van pregonant una cosa i després actuen d'una altra forma. Fa quatre dies era allò de les dones, que després dels 55 anys no puguen treballar les dones. Per favor, això no és seriós. Quin tipus d'iniciatives són, quin tipus d'iniciatives?

I què és el que volen fer vostés des de la Mesa? Espere que no vulguen, des d'ahí, exalçar la figura de ninguna persona afí a grups terroristes. Espere que no pretenguen això. Perquè és que vosté no ens ha dit ací en la trona en ningun moment, en ningun moment ens ha dit vosté quin és l'avantatge d'ampliar la Mesa, en què funcionaria millor esta institució, en què podríem servir millor des d'ací al poble valencià ampliant la Mesa. Només ens ha dit que ací hi ha tres grups, que dos grups estan ahí i un només està baix. Cada u està on el poble valencià ha dit que estiga, senyor Oltra. Cada u està on el poble valencià ha dit que estiga. I a vostés els ha dit que estiguen ahí i que tinguen la legitimitat de presentar les alternatives que vulguen presentar a la política del Govern, les iniciatives que creguen convenient, utilitzant eixe reglament que l'hem fet tots, que és de tots i que tots l'hem lloat, i que tots l'hem lloat, i fer el millor compliment de les obligacions que el poble valencià ens ha posat a cada grup parlamentari en elecció lliure i secreta.

Per tant, tota la resta és fullaraca, senyor Oltra, la resta és fullaraca, la resta és l'ego particular d'alguna persona o l'interés de grup parlamentari, de partit. Però per a res la proposta que vosté fa per escrit, que no té res a vore amb el que ha dit ací, beneficia el millor funcionament de la Cambra, en ningun moment dignifica la imatge de la Cambra, en ningun cas possibilita i facilita que els problemes que té la societat valenciana tinguen més prompta ressonància ací en la Cambra, per a res.

Vosté no està demanant que s'agilitzen els tràmits parlamentaris. Vosté no està demanant que es respecten els drets de les minories. Vosté no està demanant que hi haja possibilitat que les iniciatives legislatives del cuerpo electoral es puguen presentar més promptament. No. Vosté està demanant que en esta fotografia isca el Grup Parlamentari d'Esquerra Unida, i això és vergonyós, senyor Oltra, això és vergonyós.

I mire el que li dic. Nosaltres, reitere i repetisc, el Grup Parlamentari Popular, està obert al diàleg, al consens, a la negociació, a la millora de qualsevol norma. Però al que no estem disposats en ningun moment és a ser comparsa d'un número tan vergonyós com el que vosté ha vingut hui a defensar aquí en la tribuna.

Res més i moltes gràcies.

La senyora presidenta:

Moltes gràcies, senyor Maluenda.

Senyor Oltra, té la paraula per a rèplica.

El senyor Oltra i Soler:

Gràcies.

La veritat, senyor Maluenda, m'ha sorprés vosté. Esperava un no, evidentment esperava un no a pesar que en alguna ocasió m'havia dit que per part seua no hi hauria problema, que a la millor el problema podria estar en un altre lloc, etcètera. Esperava un no. El que no esperava era una intervenció tan prepotent i tan despreciadora del que suposen les minories.

Nosaltres sabem que som una minoria, el que demanem és que es respecten les minories. Perquè quan no es respecten les minories s'entra en un camí molt perillós, senyor Maluenda. Jo crec que vosté sap perfectament quin és eixe camí. És el camí de la prepotència, el camí de creure's un que és el melic del món, que els altres no tenen importància i que al final no solament no han d'estar aquí sinó que, si se'ls poguera eliminar, quasi millor.

Fins ahí podríem arribar, senyor Maluenda. Respecte. Això que diu vosté sempre, "jo respecte. ", respecta en tota cas últimament ni de paraula, perquè de fets, res de res. I a més és que ni ha sentit la intervenció. Clar, és que en eixe aspecte, ja se sap. Nosaltres hem dit que fa falta una reforma profunda, una reforma àmplia del reglament. Hem citat tota una sèrie d'exemples, que podria ser molt més llarga, de la necessitat d'eixa reforma perquè complisca la tasca per la qual es va crear en el seu dia. Si jo tinc ací inclús, bé, hi ha declaracions seues en el Diari de Sessions de l'any 1994, quan es va modificar allò, on es plantegen per part seua determinades qüestions que seria quasi de xiste llegir-les ara, perquè clar, allò que vosté dia ahí és justetament ara el contrari del que estan fent.

Llavors vosté estava en minoria, molt més àmplia que nosaltres, però minoria, en eixe moment, i demanava una sèrie de coses que ara que està en majoria té l'oportunitat de dur-les endavant. Per tant, no era veritat quan vosté es queixava llavors. Del que tractava era, en tot cas, d'enganyar l'opinió pública, perquè quan manara pensava fer justetament el contrari del que estava dient llavors. Per tant, que queden eixe tipus de qüestions clares.

I es pot discrepar, però des del respecte i l'educació, senyor Maluenda. En eixe aspecte jo crec que la proposta nostra s'ha intentat explicar, no és una proposta que aparega ara, es va presentar ­jo ho he dit, no sé si és que no ho ha sentit­ en setembre de l'any 1999, i se'ns va dir: "no està mal, no està mal, però millor esperem un debat més ampli, que es busque el consens". El problema és que eixe consens no arriba, no es veu voluntat per part de vostés, que són els que tenen la responsabilitat de govern. I què vol, que nosaltres continuem ahí?

Escolte, les referències que els he sentit dir a vostés del que fa la Mesa em pareixen molt irrespectuoses, perquè segons vostés, els senyors i senyores que tenim darrere estan per a fer-se la foto, per a no sé què que ha fet aixina, una cosa aixina que ha fet. O siga, és eixa l'opinió que vosté té dels senyors. Ho dic perquè nosaltres, com no estem, no ens sentiríem al·ludits, però em pareix molt delicat el que vosté ha dit ahí. I jo li he dit: nosaltres volem estar en la Mesa per a treballar. Evidentment, si es fa alguna foto, no haurem d'amagar-nos, com es va fer fa vint anys, en un Congrés dels Diputats quan passà determinada cosa. Fins ahí podríem arribar.

Per tant, la nostra proposta és una proposta de voler participar i de voler treballar en l'òrgan que se suposa que està per a això, com nosaltres pensem. Pareix que vosté pensa d'una altra manera distinta. Què passa? Que s'augmenta la pluralitat, es deixa de discriminar en este cas a un grup parlamentari que ha estat present sempre en aquesta Cambra i que mai ha estat ahí i que vol participar, cosa absolutament legítima, que jo m'imagine que vostés en altres parlaments autonòmics on han estat en minoria segurament també han reivindicat, i no crec que li agradara. Sí, sí, ara tenen molta força, però han hagut moments en què n'han tingut molt poqueta. I que jo respecte i salude que, si és possible això, s'aplique.

I no estem demanant res de l'altre món, estem demanant una cosa que ja ve funcionant en altres cambres: tindre una composició de set persones, que jo crec que no és ninguna exageració. Home, evidentment, jo també conec el reglament, els articles a què vosté ha fet referència, i també tenim una solució per a eixe problema. Però, evidentment, si la proposta nostra s'aprovava, se suposa que s'aprova en una Cambra i d'acord amb un pacte que es fa entre tots. I eixe pacte es respecta a l'hora d'aprovar la modificació i s'ha de respectar a l'hora d'aprovar la composició. Perquè, clar, el contrari seria un frau, senyor Maluenda. Perquè, clar, si s'aprova en base a la proposta nostra i després s'aprofita per a un altre tipus de coses.

I després, eixa actitud de menyspreu, de disminuir la importància del grup nostre, que si cabem en un taxi i este tipus de coses, bé, jo és que eixe tipus de coses em pareixen menyspreables, són opinions que jo crec que no corresponen ací. O siga, nosaltres hem tingut un president de la Cambra, que pertanyia en la legislatura anterior a un grup parlamentari que tenia menys representació que nosaltres. I això era legítim? Clar que era legítim. I per què? I això pot tornar a passar. Si això depén, i ho he dit també, dels pactes, dels equilibris polítics, i tot eixe tipus de coses. Això es pot fer millor.

La senyora presidenta:

Senyor Oltra.

El senyor Oltra i Soler:

Acabe de seguida. Gràcies.

Es pot fer millor en una Mesa de set membres que una Mesa de cinc. Això és el que demanem. Tindre eixa possibilitat. I que s'acabe eixa situació de discriminació, que la tenim, senyor Maluenda, vosté diga el que diga. Nosaltres estem discriminats en eixe sentit. I hi ha una Mesa, hi ha dos grups en eixa Mesa, i n'hi ha tres en la Cambra i un d'ells no està.

Moltes gràcies. (Aplaudiments des d'un sector de la Cambra)

La senyora presidenta:

Moltes gràcies, senyor Oltra.

Senyor Maluenda, té la paraula per a rèplica.

El senyor Maluenda Verdú:

Molt excel·lent senyora presidenta.

Senyories.

Mire, senyor Oltra, vosté ha amenaçat en llegir del Diari de Sessions les meues paraules. però no ho ha fet. Jo sí que vaig a fer-ho. Mire: "El senyor Maluenda Verdú: Gràcies, senyor president. Senyories, el Grup Parlamentari Popular està satisfet que els grups parlamentaris, després de tant de temps, hàgem aplegat a un acord per a una reforma profunda i entenc, així ho entén el meu grup, que positiva per al millor funcionament d'estes Corts. La reforma que hem realitzat, repetisc, després de tant de temps, va encaminada a agilitar els tràmits parlamentaris, a reconéixer als grups parlamentaris, a tots ells, el mateix dret a les iniciatives, sense importar en cap moment el número de diputats que configuren eixos grups parlamentaris. Perquè entenem que és de justícia que qualsevol força política que s'haja presentat a les eleccions, i haja obtingut escons suficients com a configurar-se en grup parlamentari en estes Corts, tinguen les mateixes possibilitats d'iniciatives que el grup majoritari".

Fixe's, això ho dic jo. I ho mantinc, i ho mantinc. Però és que vosté aquí no ha vingut a parlar d'això. Vosté aquí ha vingut a parlar d'ampliar la Mesa. I mire el que va dir el senyor Zamora Suárez, aleshores portaveu del Grup d'Esquerra Unida: "Esquerra Unida ha votado favorablemente la reforma del Reglamento. Hemos trabajado activamente en esta reforma durante muchos meses, y entendemos que la reforma que acabamos de aprobar es una importante reforma del Reglamento, que debe contribuir a mejorar bastante a agilizar el funcionamiento de esta Cámara. En definitiva, a facilitar el cumplimiento de nuestras obligaciones como representantes del pueblo valenciano. Hay que decir que esta reforma ha resultado de muchas horas de trabajo, muchas, yo diría no solo de esta legislatura, sino también de la anterior legislatura". etcétera, etcétera, etcétera.

Sí, sí, sí, clar que continue llegint. Mire: "Y finalmente, en el último mes y medio ha sido posible encontrar un consenso, algo fundamental ­consenso­, algo fundamental, algo perseguido desde el primer momento entre todos los grupos de esta Cámara". Fixe's vosté, lloa eixe reglament, diu que s'ha fet el millor reglament possible. Clar, és veritat que Esquerra Unida sempre ha defensat estar ací. I mire, jo no he fet cap menyspreu quan dic que vostés el que volen és eixir en la foto, és que és la interpretació del que vosté ha fet ací en la trona. Sí, senyor Oltra, vostés el que volen és eixir en la foto. No els preocupa que funcione millor esta Cambra.

On està eixa agilitació dels temes parlamentaris? On està eixa millora del funcionament de la Cambra a la que vosté ha mencionat? On està eixa reforma profunda que diu que plantegen? No és veritat, senyor Oltra, no és veritat. Estem acostumats a què vostés diguen una cosa i després en facen altra. I parla vosté de. prepotència? I parla vosté de fets menyspreables? Si això és el que està fent vosté. Això és el que està fent vosté cada volta que ix als mitjans de comunicació. Això és el que fa vosté, senyor Oltra, menysprear no solament a les institucions d'esta societat valenciana que estan representats en la Generalitat, sinó intentar desqualificar a les persones.

Això és el que vosté fa, senyor Oltra. I això és vergonyós. I com és vergonyós, i com és un número el que vostés han muntat aquí, no van a trobar al Grup Parlamentari Popular per a entrar en eixa farsa, per a entrar en eixa pallassada. Ara, això sí, si en algun moment vostés volen fer una reforma seriosa del reglament, si en algun moment vostés volen fer plantejament positius que milloren el funcionament de la Cambra, si en algun cas vostés tenen una alternativa al que configura el reglament, per a què es millore la ressonància dels problemes que patix la societat civil aquí en la Cambra, i que es busque solució, el primer que està disposat a posar els seus vots és el Grup Parlamentari Popular. Compte per a això en els 45 vots del Grup Parlamentari Popular.

Ara, no compte en ni un sol vot del Grup Parlamentari Popular, per a eixa farsa vergonyosa que vosté ha vingut a plantejar ací a la Cambra, que no és altra que el voler asseure's ací un de vostés. Que, ja li dic, em resulta fins i tot preocupant quant. seria un problema físic moltes voltes, perquè si estan en la Mesa, si estan. Bé, estan un en cada comissió, i què passaria en les meses de les comissions? Que estarien dalt o estarien baix? Perquè no crec que pensen vostés que pel fet que s'ampliara la Mesa, i en el supòsit fictici que vostés entraren a eixa composició, anaven a tindre un membre més en les comissions. Anaven a tindre els mateixos.

Repetisc, i acabe. Anem a votar no, perquè és vergonyosa la proposta que vosté ha fet. Vinga vosté ací a la Cambra en propostes serioses que beneficien a la societat, i serem nosaltres els primers en recolzar-les.

Res més i moltes gràcies.

La senyora presidenta:

Moltes gràcies, senyor Maluenda.

Per a fixació de posició, té la paraula el senyor Moreno, en representació del Grup Parlamentari Socialista­Pro-gressistes. (Remors)

El senyor Moreno Carrasco:

Presenta el Grupo Parlamentario de Esquerra Unida del País Valencià hoy, una proposición de ley en la que pretende (so per interferència d'un mòbil) simple y llanamente variar el Reglamento de esta Cámara, como usted muy bien ha explicado. Y en concreto en un punto, en la composición de los miembros de la Mesa, del artículo 28. 2. Pero evidentemente esta propuesta yo creo que tiene un problema: que se ha hecho yo creo que con prisas, a pesar de que se ha presentado tarde, sin meditar y sin madurar. Y nosotros creemos que en el fondo lo único que se pretende es lo que ya dice usted en la exposición de motivos, y lo que ha explicado aquí hoy: es tener un representante de Esquerra Unida del País Valencià en la Mesa de las Cortes. Aspiración legítima.

La senyora presidenta:

El senyor Moreno Carrasco:

La senyora presidenta:

El senyor Moreno Carrasco:

La senyora presidenta:

Senyors, silenci. Continue, señor Moreno.

El senyor Moreno Carrasco:

La senyora presidenta:

Senyor Maluenda, per a què demana la paraula? (El senyor Maluenda Verdú parla sense micròfon) Té la paraula per a rèplica, per tres minuts, al senyor Moreno.

El senyor Maluenda Verdú:

Senyor Moreno.

Eixe reglament, el que vosté diu que no val per a res, eixe reglament que no permet no sé què i no sé quantes coses, és el reglament que va fer el Grup Parlamentari Socialista (protestes) des de. sí, sí, 1983. Llija vosté el reglament i vorà qui el firma: el senyor Antonio García Miralles i el senyor Javier Sanz. Jo ho tinc aquí: 1994, el senyor Antonio García Miralles i el senyor Juli Millet. A més, el senyor Bru ho diu ací, en el Diari de Sessions del 30 de juny del 1994, diu que és el reglament que ha fet la "majoria del Grup Socialista". Eixe reglament que a vostés ara no els val, és el que vosté ens aplicaven, eixe és el que vostés defensaven, eixe és el que vostés van confeccionar, i eixe és el que jo sofria. Eixe és el que jo sofria! Per això mateix, com jo el sofria, com jo el sofria, el meu grup el sofria des de l'oposició, estem sempre disposats a abordar una reforma del reglament, però una reforma basada en la sensatesa, una reforma basada en la defensa dels drets del grups parlamentaris, per minoritaris que siguen.

Ho he dit abans, una reforma que millore el funcionament d'esta Cambra, un reforma que agilitze que la societat tinga possibilitats de portar els seus problemes perquè els grups parlamentaris els discutisquen, una reforma perquè hi haja una ressonància immediata a temes que es plantegen en el carrer, no que se queden obsolets perquè és impossible quan presenten vostés una allau d'iniciatives que no tenen ningun sentit, perquè vostés estan fent moltes voltes un ús abusiu del dret reglamentari, un ús abusiu.

Ahir ho dia en una sessió de la Comissió d'Obres Públiques, en la qual hi havien dos iniciatives de compareixença d'un membre del Govern que haveren pogut substanciar-se mitjançant una pregunta escrita, perquè no tenien tanta transcendència. Aleshores, què és el que fan? Que si vostés el que volen és que el Govern estiga aquí permanentment sense menejar-se deuen ser respectuosos amb la seua responsabilitat i deixar-lo governar. Però, aixina i tot, amb eixe reglament, amb el mateix que vostés, que el seu govern no compareixia, amb eixe mateix reglament mai ha comparegut en esta Cambra tant un membre del Consell com en la passada legislatura i en esta. Mai, senyor Moreno, i vosté ho sap molt bé.

Però és que acabe dient-li que no havia sentit mai la seua paraula de protesta del reglament; perquè la gent nova podrà dir el que pensa, i no podem vincular-los al passat, però vosté porta aquí quasi tant temps com jo, quasi tant temps com jo, i no el vaig sentir mai protestar d'eixe reglament que hui vosté diu que cal canviar.

Res més i moltes gràcies. (Aplaudiments des d'un sector de la Cambra)

La senyora presidenta:

Moltes gràcies, senyor Maluenda.

El senyor Moreno té la paraula, per a rèplica, per tres minuts.

El senyor Moreno Carrasco:

Y si ese reglamento impide el que aquí se monte una comisión de investigación en donde el investigado no esté en mayoría. No nos vale. Porque, ¿cómo demonios ­y de eso sabe usted mucho­, cómo demonios el investigado va a marcar las reglas del juego y va a decir cuáles son las conclusiones? Pero ¿en qué país civilizado se ve eso? (Des de l'escó un diputat diu: "Cualquiera") No señor. Y a usted no le toca por ahora. No tengo inconveniente en discutirlo si quiere con usted.

La senyora presidenta:

El senyor Moreno Carrasco:

La senyora presidenta:

Senyor Moreno, s'ha acabat el temps.

El senyor Moreno Carrasco:

. a intentar modificarlo en consenso con ustedes. (Aplaudiments des d'un sector de la Cambra)

La senyora presidenta:

Senyor Oltra, té la paraula per a rèplica al senyor Moreno.

El senyor Oltra i Soler:

Bé, a estes altures, el que és evident és que la proposta nostra no se va a aprovar, no? Però el que també és evident és que gràcies a Esquerra Unida se parla per fi de la proposta de reforma del reglament en esta Cambra. Un tema que pareixia tabú. I és curiós, tot el món diu que és que el reglament necessita reformes, uns ho diuen ara i altres ho dien ans. Però. (Des de l'escó un diputat diu: "Y ahora. ") No. Ara no, ara d'ací, però a l'hora de la veritat, res de res. O siga, i jo estic segur que no se reforma, eh? O siga, no això nostre, això nostre ja, efectivament, pot tindre poca importància. El que ací s'ha dit? Astò no se reforma ni d'equivocació! Per què? Perquè s'ha demostrat que hi ha hagut oportunitat i temps suficient per a això i no. Perquè no interessa. Ni interessà aleshores, ni interessa ara. Per tant, astò se mantindrà aixina i gràcies. Gràcies.

Perquè, efectivament, com ha dit abans el portaveu popular, se pot empitjorar. O siga, qualsevol cosa se pot empitjorar encara. I per ahí s'ha deixat caure alguna coseta que encara se podria posar la cosa pitjor del que està, que ja té mèrit, eh? , que ja té mèrit que se pose pitjor del que està.

Jo, la intervenció del company Antonio Moreno. Home, estupenda, no? , estupenda. Llàstima que no se fera en una altra època, però estupenda, no? Però, clar, el que ens convida a nosaltres ja no és a una actitud valenta, és a una actitud temerària. O siga, si nosaltres el que hem dit és que la nostra proposta, en la composició que plantegem, efectivament, el PP tindria majoria, mantindria eixa majoria, que és respectar els resultats de les urnes ­que s'ha dit, que en això nosaltres no entrem­ i ens han pegat per tots els costats, home, si plantegem el que vosté diu que hem de ser valents, bé, és que no ens deixen ni entrar. O siga que, evidentment, això, val, està bé dir-ho, no? , però que això no pot ser.

I que al reglament li fa falta canvis substancials. Doncs, home, clar que sí. Jo he fet referència a un muntó de temes que justificarien de sobres eixa modificació. Vosté també, i si llegim Diaris de Sessions d'altres èpoques, perquè d'ara no, evidentment, doncs, el Partit Popular també defensava modificacions importants.

Per què no s'ha fet? Al final tindrem la culpa nosaltres, veritat? O siga, la culpa és d'Esquerra Unida que no es modifique el reglament, amb cinc que som ahí, no? Home, a espai, tanta imaginació no pot ser.

Tècnicament ­perquè s'ha fet alguna referència­ no hi ha cap problema, inclús el mateix reglament contempla articles per a resoldre eixa qüestió. Però, home, el que no se pot fer és l'actitud actual que, efectivament, el reglament s'utilitza no per al millor funcionament de la Cambra, no per a exercir la tasca fonamental que té una cambra parlamentària, que és el control i fiscalització del govern, sinó el control, la fiscalització, el menyspreu i la humiliació, a voltes, no del govern, dels grups de l'oposició, que és el que últimament, i cada volta accentuant-ho més, se veu per part del que hui, en estos moments, ostenta la majoria en aquesta Cambra. Situació molt delicada i democràticament insòlita en el parlamentarisme occidental.

O siga, això que últimament les notícies són que se va a reprovar no al que mana, que és qui té la responsabilitat de governar, se va a reprovar al que està en l'oposició, que això passarà al annals del disbarat parlamentari. Perquè, això, és que jo crec que ni en els millors temps. ni ningú s'ha plantejat eixe tipus. I cada setmana apareix un tema d'eixe tipus, o siga, com s'ha convertit astò. ? Però, home, aquí fa falta un curs de reciclatge democràtic intensiu perquè vostés s'adonen que són els que manen en estos moments, del que suposa estar en una cambra democràtica, tindre un reglament democràtic, però utilitzar-lo correctament.

Home, jo puc suposar que no van a fer-li la contra al seu govern, però almenys, respecten això que es diu de la separació de poders, que fa molts anys que està en vigor, i que astò cada volta està més constrenyit i està més impossibilitat per part de tots vostés. Fa falta això. A això nosaltres estem absolutament oberts, ho hem dit en el nostre primer discurs que hem fet ací, ho vam dir en setembre de 1999, quan presentàrem la proposta i hem tingut la proposta d'estar en la Mesa quasi dos anys dormint a l'espera que eixe consens, que se'ns dia que se volia dur endavant i que hi havia voluntat per part de tot el món, perquè és que tot el món ens dia: "Home, Esquerra Unida, com no va a estar Esquerra Unida, hui en dia que són solament tres grups parlamentaris, en la Mesa, si Esquerra Unida està ací des del primer dia, i a més vol treballar", etcètera, etcètera. A l'hora de la veritat, de forment, evidentment, ni un gra.

I clar que fa falta eixa modificació. Per part nostra, demà, demà mateix comencem a treballar seriosament en eixa reforma del reglament. O siga, no hi ha cap inconvenient. Tampoc dic cap il·lusió. M'imagine quin serà el resultat d'eixa proposta que, crec encara menys, que ni tan sols se plantejarà, però nosaltres.

La senyora presidenta:

Senyor Oltra, li he dit abans que era rèplica al senyor Moreno, i s'està dirigint tot el temps al senyor Maluenda.

El senyor Oltra i Soler:

Jo estic mirant a tot el món.

La senyora presidenta:

Senyor Oltra.

El senyor Oltra i Soler:

Estic mirant a tot el món. O siga, l'altre dia.

La senyora presidenta:

Senyor Oltra, per favor continue.

El senyor Oltra i Soler:

L'altre dia se queixaven que no sé qui mirava solament una part, i jo procure mirar.

La senyora presidenta:

Senyor Oltra, continue, per favor. És rèplica al senyor Moreno.

El senyor Oltra i Soler:

Bé, insistisc; el que ha dit el senyor Moreno em pareix estupend. Crec que això revitalitzaria i milloraria subs-tancialment el reglament d'aquesta Cambra. Ja dic: crec que els defectes i les fallades que ha detectat ell, sense dubte, altres grups parlamentaris ja els van detectar i els van patir en el seu moment.

Per tant, va ser una reglament aprovat, efectivament, en època socialista, però que tenia els instruments adequats per a exercir eixe control que ara ens queixem tots. Per tant, ja que tenim eixa experiència i tenim l'actual, jo crec que hauríem tots de tirar endavant amb eixa reforma que està pendent.

Gràcies.

La senyora presidenta:

Moltes gràcies, senyor Oltra.

Senyor Moreno, té la paraula.

Senyor Maluenda?

El senyor Maluenda Verdú:

Amb el màxim respecte a la seua senyoria, per a una qüestió d'ordre. Amb el màxim respecte a la seua senyoria i al reglament de les Corts mateix, a mi el cos em demana demanar rèplica al senyor Oltra (remors) des de tota la seua intervenció fins que la seua senyoria li ha cridat l'atenció, perquè en compte de replicar al senyor Moreno em replicava a mi. Però, no obstant, com sóc respectuós amb la presidència i amb el reglament, renuncie al que em demana el cos.

Gràcies. (Rialles)

La senyora presidenta:

Moltes gràcies, senyor Maluenda per la seua consideració.

Té la paraula el senyor Moreno.

El senyor Moreno Carrasco:

Es decir, yo creo que el ciudadano no puede tener la percepción de que el Grupo Parlamentario de Esquerra Unida del País Valencià solamente está pendiente de estar en la Mesa o no estar. Eso es un debate pobre que no puede ser lo que se traslade de esta Cámara hacia afuera, hacia los ciudadanos, porque ustedes, como grupo parlamentario y como fuerza política, no se merecen eso. Y no se lo merecen porque yo, de verdad, creo que su planteamiento es completamente distinto a lo que aquí se estaba trasluciendo en esta Cámara. No puede tener el ciudadano de la calle, los colectivos, las asociaciones, los sindicatos, los ciudadanos en general, no pueden tener la percepción de que no les afecta a ustedes lo que ocurre en esta Cámara; que todos los defectos que hemos ido relacionando a ustedes les da igual, que lo único que les interesa es estar representados en la Mesa.

Y de ahí mi intervención, que no pretendía montar polémica con ustedes, entre otras cosas porque ya les dijimos en otra intervención que no seremos nosotros con nuestros votos los que impidamos que se tramite una proposición que se puede mejorar en la Comisión y luego, posteriormente, en el Pleno; no seremos nosotros los que votemos en contra e impidamos que ustedes puedan hacer sus planteamientos. Evidentemente, no compartimos la propuesta que ustedes han hecho, no la compartimos por escueta, por sencilla, porque no es lo que espera la sociedad de todos nosotros, y porque creemos que hay cosas muchísimo más importantes que plantear.

La senyora presidenta:

Moltes gràcies, senyor Moreno.

Correspon a continuació la votació a la presa en consideració de la Proposició de llei sobre reforma de Reglament de les Corts Valencianes. Senyories, comença la votació. El resultat de la votació és de 4 vots a favor, 42 en contra, 34 abstencions. Queda, per tant, rebutjada la presa en consideració de la Proposició de llei sobre Reforma de reglament de les Corts Valencianes.

Senyories, se suspén la sessió per quinze minuts.

(Se suspén la sessió a les 11 hores i 42 minuts)

(Es reprén la sessió a les 12 hores i 14 minuts)

Presa en consideració de la Proposició no de llei sobre modificació de la Llei de conciliació familiar i laboral de les persones treballadores, presentada pel GP Socialista­Progressistes (RE número 15. 224, BOCV número 61)

La senyora presidenta:

Següent punt de l'ordre del dia: presa en consideració de la proposició no de llei sobre modificació de la Llei de conciliació familiar i laboral de les persones treballadores, presentada pel Grup Parlamentari Socialista­Progressistes.

Per a la presentació i defensa, té la paraula la senyora Catalá, en representació del Grup Parlamentari Socialis-ta­Progressistes.

La senyora Catalá Pérez:

La senyora presidenta:

Un moment, senyora Catalá.

Per favor, pregue silenci. Gràcies.

La senyora Catalá Pérez:

La senyora presidenta:

Moltes gràcies, senyora Catalá.

A esta presa en consideració de la proposició no de llei no hi ha esmenes presentades. Per tant, correspon als grups que no hagen presentat esmenes.

Té la paraula la senyora Llinares, en representación d'Esquerra Unida.

La senyor Llinares i Llorca:

Gràcies, senyora presidenta.

Senyories.

Totes les lleis que vostés fan o que han fet, el Partit Popular, tant a nivell nacional com a nivell comunitari, sempre són que parega i que no siga. Sempre es tracta que parega una llei progressista, una llei moderna, una llei solidària, una llei igualitària, que parega que va a solucionar els problemes i les necessitats reals que tenen les persones per a les quals es legisla. Però, mai, mai és així, mai és així en els casos que les lleis vagen encaminades a evitar situacions de discriminació als membres més desfavorits de la societat. Sí que és així si als que cal ajudar són al capital i a les empreses. Ahí, sí posen tot el que pertoque.

En els casos més favorables sempre es queden a meitat camí, però, en general, les lleis que vostés aproven sempre tenen un fons de no-igualdad, de no-solidaritat i de no voler actuar sobre les situacions discriminatòries realment existents a la societat. Els pot més el conservadorisme que la necessitat de sectors de la societat que solucionen situacions, estructures injustes i discriminatòries. Aquest és el cas de la Llei 39/1999, de 5 de novembre, sobre conciliació de la vida familiar i laboral. Té una exposició de motius de dues pàgines en lletra xicoteta, plenes de fe en la igualtat d'oportunitat entre dones i homes. Fan un fum, però un fum, de referències a les normatives comunitàries. S'atreveixen ­són molt gosats­ a dir que les milloren, que milloren el contingut de les normatives comunitàries perquè han fet ­diuen els del Partit Popular­ una llei que s'ajusta més a la realitat social. El paper, la veritat, és que és molt sofrit i la gosadia del Partit Popular no té límits.

Però, en el moment que es lliguen els dos textos, la normativa comunitària i la llei espanyola, es veu que les separa un abisme, un abisme que denota que o no entenen res d'igualtats ­els del Partit Popular sols saben de llibertats del capital, de llibertats per a les empreses­, o, si entenen alguna cosa, no forma part de les tasques que com a governants s'han marcat. I així tenim que, mentre la normativa europea parla d'un dret individual de permís parental als treballadors, homes o dones, i que deu concedir-se, en principi, de manera no transferible, a la legislació espanyola es diu: "En el caso de que el padre y la madre trabajen, ésta ­la mare­, al iniciarse el período de descanso por maternidad, podrá optar porque el padre disfrute de una manera determinada e ininterrupida del período de descanso posterior al parto". O siga, que qui s'ha d'encarregar del xiquet o la xiqueta recent nascuda és la mare. I sols si ella vol, i si ell està d'acord, serà el pare qui es quede a cada després de passar un temps. Però, queda clar: la legislació espanyola deixa ben establit que l'obligació de criar és de les dones i només de les dones. I si la dona treballa ­les dones sempre treballen­, però no està donada d'alta a la Seguretat Social, no existeix, aleshores, el permís parental.

Els del Partit Popular, igual que jo, deuen saber que la immensa majoria de les dones que netegen cases per hores no estan donades d'alta a la Seguretat Social. Els del Partit Popular, més que jo, deuen saber la gran quantitat de dones que treballen en la mal anomenada economia submergida. I ahí, ni Seguretat Social ni res, a més de les que sols treballen en les faenes de sa casa. Totes aquestes dones no tenen dret a res. I, de rebot, la seua parella tampoc.

El Consell d'Ocupació i Política Social de la Unió Europea, en la reunió amb la participació dels corresponents ministres, ho diu ben clar: "Els respectius ordenaments jurídics reconeguen als homes treballadors un dret individual intransferible al permís de paternitat". El que diu la normativa europea, el que recomana el consell europeu, parla d'igualtat, parla de participació igualitària de l'home i la dona en les tasques de criança, en particular, i de l'organització de la vida familiar en general. La llei espanyola parla de faenes específiques de dones, i, si l'home vol ajudar, bé, doncs, agraïdes estarem. Algú s'ha parat a pensar en la pressió psicològica i/o física que una dona pot patir per part del seu company, malfaener ell, per a què ella li concedisca el permís parental, i, a més, siga la que cuide el crío i la que faça la faena fora de casa? Tal i com estan les coses ara, no es desgavellat que puga passar.

La llei que li dóna a la dona eixa potestat no preveu cap manera que puga garantir l'exercici d'aquest dret, no garanteix el que dos bufetades o dos crits li impedisquen a la dona exercir eixe dret que té. No és massa bona llei la que no duu implícita la manera de fer-la complir. És una llei que pot perfectament tornar-se en contra de certes dones, i tindre l'efecte, no sols discriminador respecte a les dones, sinó francament perjudicial per a certes dones.

Trobe que he exposat ja prou motius per a recolzar la proposició no de llei per a instar el Govern central a modificar la Llei de conciliació familiar i laboral, adequant-la a la lletra i a l'esperit de les normes comunitàries i recomanant-los als legisladors del Partit Popular que no intenten mai en la seua vida millorar les directrius europees, perquè sempre les desgracien donant-les un sentit més restrictiu i menys socialment solidàries.

Moltes gràcies. Té vosté el nostre recolzament.

La senyora presidenta:

Moltes gràcies, senyora Llinares.

Té la paraula, en representació del Grup Parlamentari Popular, la senyora García.

La senyora García Herrero:

La senyora presidenta:

Moltes gràcies, senyora García.

Senyora Catalá, té la paraula per a rèplica.

La senyora Catalá Pérez:

La senyora presidenta:

Moltes gràcies, senyora Catalá.

Té la paraula per a rèplica la senyora García.

La senyora García Herrero:

Yo le voy a decir, señora Catalá, que nuestro trabajo no es fruto de la casualidad. Y le voy a recordar a su señoría que ha sido el gobierno del Partido Popular el que ha realizado por primera vez una ley de estas características. Ustedes estuvieron en el gobierno de la nación unos cuantos años, jamás se les ocurrió hacer iniciativas en este sentido, y mucho menos realizar una ley.

La senyora presidenta:

Moltes gràcies, senyora García.

Passem a continuació a la votació ordinària per a la presa en consideració de la Proposició no de llei sobre mo-dificació de la llei de conciliació familiar i laboral de les persones treballadores, presentada pel Grup Parlamentari Socialis-ta­Progressistes.

Senyories, pregue silenci. Senyories, comença la votació. El resultat de la votació és de 36 vots a favor, 40 en contra, cap abstenció. Queda rebutjada.

Moció subsegüent a la interpel·lació al Consell sobre política general del govern valencià pel que fa a la inserció laboral al País Valencià, presentada pel GP Esquerra Unida del País Valencià (RE número 11. 975, BOCV número 44). Pàgina 2364.

La senyora presidenta:

Punt tres de l'ordre del dia: Moció subsegüent a la interpel·lació al Consell sobre política general del Govern Valencià pel que fa a la inserció laboral al País Valencià, presentada pel Grup Parlamentari Esquerra Unida.

Presentació i defensa. Té la paraula la senyora Pérez.

La senyora Pérez i Martí:

Gràcies, senyora presidenta.

Senyories, supose que tots vostés s'hauran de centrar una mica en el que significa esta moció subsegüent arran d'una interpel·lació que va tindre lloc el 10 del mes de maig de l'any 2000.

Per tant, permeta'm vostés que en compte de fer una exposició aixína de per què i per què no, ens puguem centrar concretament en punts específics que en aquell moment esta diputada va presentar a la Cambra i per què el motiu de sol·licitar esta moció.

Tot va ser arran del que anava a ser la previsió dels pressupostos de 2000 en què hi havia partides bastant considerables. Fins i tot en eixa interpel·lació a mi em pareixia molt acceptable el pressupost que havia destinat concretament per al que era la reinserció laboral. I parlàrem en aquell moment dels 175 milions de pessetes destinats a la inserció laboral de les dones, o les ajudes a Zetec-Se, de 37 milions i pico de pessetes, un departament de la Ford. I que en aquells moments anàvem a donar eixes ajudes, a pesar d'estar en una situació agreujada una de les plantes de motors de Ford, quan se sabia que estaven pendents de ser tirats al carrer, de quedar-se en l'atur 700 treballadors, i a pesar de, a més dels diners que concedeix la Generalitat per a protegir eixa empresa i els treballadors valencians, li ajudàvem per mitjà de la realització d'uns cursos amb 37 milions de pessetes. I que la pregunta d'esta diputada era si eren per a preparar a eixos 700 treballadors que anaven a quedar-se en l'atur, perquè pogueren ocupar el nou motor que anava a vindre quan se'n portaren el motor que s'estava confeccionant en Ford.

Després també vàrem estar parlant d'eixos 16. 000 milions de pessetes que l'Estat, i per eixes dates concretament, envià o donà al País Valencià per a la inserció laboral.

Al mateix temps parlàrem de la inserció laboral, si més qualificada, menys qualificada, si contractes de qualitat o si simplement eren contractes a temps parcial i coses d'estes. Com la situació que s'estava donant malauradament ­i que ningú s'espante­ en Terra Mítica també en aquells moments.

Bé. Posteriorment vàrem estar parlant sobre. Bé, vàrem estar parlant, no. El conseller en aquells moments va estar exposant-nos que s'havia aconseguit fins el moment una reinserció laboral equivalent a 44. 910 llocs de treball, i jo preguntava que de quina forma eren, si eren llocs de treball de qualitat, si eren indefinits, si eren a temps parcial, etcètera, etcètera.

Perquè interessa saber-ho ja, que en els bons anys d'una economia sana, probablement siga el temps que, al meu parer, s'haja de previndre perquè quan eixes dents de serra de l'economia comencen a baixar i poder assegurar eixos llocs de treball que s'havien creat.

Com que cada vegada cal presentar o bé una interpel·lació o bé una compareixença. I permeta'm que ací faça un parèntesi: Els explique. Probablement açò també seria una part perquè el reglament poguera ser estudiat i tindre's en compte, i torne a tancar el parèntesi. Com que eixa situació es dóna i se donen explicacions quan un diputat o una diputada tenen a bé sol·licitar una compareixença, fer preguntes, i bé aquí en el plenari, per mitjà de les interpel·lacions, o bé en comissions, ens han de donar, any darrere d'any, comptes, jo estimava que en una situació tan agreujada com són els llocs de treball, assegurar els llocs de treball i saber els diners que concretament per a la inserció laboral es tenen al País Valencià, pensava ­i pense­ que cada any tots els consellers, per voluntat pròpia, haurien de comparéixer en esta Cambra.

Com que això sempre no és possible, considere que esta proposició no de llei és la que faria. , digam, marcaria d'una forma obligatòria que el senyor conseller d'Ocupació ­a mi me sembla que en estos moments depén açò del senyor Rambla­ compareguera davant d'esta Cambra cada any i explicara la reinserció laboral al País Valencià, els diners que s'han destinat, les diferents matèries entre jóvens, i parle de la gent entre 19 anys i 25 anys, la gent de 25 anys i 35 anys, els majors de 45 anys, les dones. , tota eixa problemàtica del que és la reinserció laboral. Els diners i les línies d'actuació en cada una de les edats i dels sexes, poguera ací explicar-nos-ho, perquè, de més a més, això dóna funcionalitat també als diputats i diputades que dintre de l'àrea ens servix, doncs, per a poder treballar. Per a no tindre cada vegada que demanar compareixences, o fer, a la millor, alguna pregunta que en algun moment se pot considerar absurda, o perquè la informació no vinga donada per mitjà dels mitjans de comunicació, sinó que els diputats i diputades en esta Cambra siguen els primers en estar informats. Perquè, clar, per a una informació exhaustiva, doncs s'ha d'entrar en Internet, sense cap tipus de debat, o d'acceptació o de conformitat o no conformitat, i anar buscant allò de la "formación e inserción profesional" i anar buscant la destinació dels cursos, els objectius, les sol·licituds com han de ser, els terminis de presentació, les ajudes. Aixina, una de les labors que han de fer estes Corts, com és el seguiment del que fa el Govern Valencià, quedaria bastant més clarament feta, bastant més correcta i probablement existiren menys entrebancs dels que hui en dia tenim.

Per tant, la moció diu el següent: "Les Corts Valencianes insten la Conselleria d'Ocupació que anualment done compte del seguiment de les inversions en formació ocupacional i inserció laboral dels treballadors i treballadores afectats i quin és el grau d'inserció laboral que han produït aquests". O siga, una radiografia exhaustiva de tot el que en ocupació i en inserció laboral realitza la Conselleria.

Moltes gràcies.

(Ocupa la presidència el vicepresident primer, senyor José Cholbi Diego)

El senyor vicepresident primer:

Moltes gràcies, senyora diputada.

Grups que no han presentat esmenes. Per tant, el Grup Parlamentari Socialista Progressistes.

El senyor Torres Salvador:

El senyor vicepresident primer:

Un momento, señor diputado, y perdone que les interrumpa. Si es tan amable, gradúese, por favor, los aparatos, para que lo puedan escuchar sus señorías como se merece usted y todos los diputados y diputadas.

El senyor Torres Salvador:

Vemos también la necesidad de elaborar programas de formación que estén en consonancia con las demandas reales del tejido productivo de nuestra comunidad, pero no con los intereses de los centros de formación, que a veces tienden a realizar los cursos que les son más cómodos y no los cursos que son más necesarios.

El senyor vicepresident primer:

La senyora Montesinos de Miguel:

Por tanto, no tiene sentido alguno la moción que aquí se presenta. Podría tener algún sentido, en cualquier caso, si está dentro de la tónica a la que últimamente el grupo al que usted representa nos viene de alguna forma habituando. ¿Por qué le digo esto? Pues muy sencillo, porque si ha habido otras iniciativas, que ustedes de forma ágil y rápida las han retirado, entiendo que esta es otra de las que deberían de retirar. Y deberían retirar, porque esta Cámara tiene un Reglamento que les proporciona, a ustedes, igual que al resto de los miembros de la Cámara, todos esos instrumentos necesarios para conocer aquello de lo que es objeto esta moción.

El senyor vicepresident primer:

La senyora Pérez té la paraula. (Remors)

La senyora Pérez i Martí:

Gràcies, senyor president.

Senyories.

Senyora Montesinos.

Probablement, en exposar una cosa tan antiga de fa quasi un any, he confós el que significa en l'exposició una moció subsegüent al que significa una proposició no de llei. De la mateixa forma que vosté ha confós una compareixença amb una interpel·lació. De la mateixa forma.

Vostés a mi em sembla que es confonen, es confonen contínuament. O siga, la veritat és que per això, (so per interferència d'un mòbil) de veritat, donen malestar fins i tot al món de la indústria. És normal, quan parlen vostés del que ha crescut l'economia, i del que han crescut els diners i les ajudes per a la reinserció laboral, estan dient: "Gràcies al nostre president". Però, què de gràcies? Per favor. Però, què de gràcies?

Gràcies al fet que l'economia va millor. I recordaré que, en l'any 1995, pilars bàsics per a la indústria, que era el motor de l'economia d'este país perquè poguera caminar bé, estigueren a punt de carregar-se'ls. Plantejaments bàsics. O siga, que açò no és gràcies a cap partit. L'economia, l'economia, en el que és la reinserció laboral i el que és el món industrial, no té un color polític, sinó que hi ha industrials que ajuden a uns o a altres partits polítics. Però no té color polític. El repartiment del conjunt de l'economia al País Valencià és el que sí que té color polític. I per tant, poques gràcies es poden donar al Partit Popular, eh? , poques gràcies.

Jo entenc, senyora Montesinos, que vosté ha de fer el discurs que li correspon. No faltaria més. Però el que ací he vingut a presentar mitjançant esta moció subsegüent a la interpel·lació del 10 de maig del 2000, és acordar que el conseller puga vindre ací i puga explicar tot este punt de vista, sense que se li hagen de demanar explicacions any darrere any. Perquè hem passat, a més de tot el que he exposat, de ser una comunitat d'emigrants a ser receptors d'eixos emigrants. I a eixe aturat també cal donar-li cursos de preparació.

I és de veritat que tots els cursos de preparació, conforme ha exposat el senyor Torres, no són els més adequats per a les persones que treballen en llocs determinats. I no està tampoc correctament fet la forma en què es repartixen eixos cursos. I no hi ha cap tipus d'estudi més. I els cursos de reinserció no servixen en estos moments per a què els treballadors i les treballadores tinguen llocs de qualitat. Encara continuem tenint treballadors i treballadores en precarietat laboral. I una cosa havia d'anar unida a l'altra.

Per tant, senyora Macarena, el que ací vinguera el conseller, senyora Montesinos, el que ací vinguera el conseller mitjançant esta proposta de moció, a presentar-se i contar les coses que realment està realitzant, quan aplega el mes de novembre de cada any, seria digne, seria digne, sobretot per part d'aquell partit que està governant. Val, senyora Montesinos?

Mire, 18. 800 milions de pessetes. En l'any 2000, destinats a reinserció, solament es consumixen el 50%. Però a més de consumir el 50%, hem d'anar els diputats i diputades, que som els qui hem de fer el seguiment, a la cua de saber a vore eixos diners com va a repartir-los, qui ha sigut, per a què van a servir eixos diners, la partida pressupostària d'on els han llevat i on els han col·locat a continuació, i en estos moments tenim el País Valencià paralitzat en cursos. No s'estan donant cursos. I fins al mes d'abril sembla ser que no hi haurà cap acord de quins són els cursos que es vagen a donar. I això també ha d'anar unit a què ens explique quins estudis sociològics es realitzen al País Valencià, per a saber quines matèries més idònies són les que han de donar a la gent.

I això no havia de ser una cosa que any a any ho hàgem de demanar. Que ho demanarem, senyora Montesinos, que ho demanarem, clar que sí. Però sempre haurà de vindre a expenses de, en lloc de, poder-se, el que està governant tindre la dignitat de sense cap por, vindre ací a contar-nos què és el que està fent en la partida pressupostària en este cas per a la reinserció laboral. Haguera sigut més fàcil. El no per resposta és tan incoherent com la confusió meua i la seua en la seua anterior. Sí, sí, sí, en la seua anterior. No passa res, senyora Montesinos, estan els butlletins. La mateixa ximpleria que vosté a mi m'ha aclarit, és la realitat del que jo ací estic dient-li. El dir no, és perquè tenen por; el dir no, és perquè no ho fan clar; el dir no, és perquè no apliquen una política concreta; el dir no, és perquè els és molt més còmode que donen contestacions mitjançant els mitjans de comunicació que a esta Cambra, que és la màxima representació del poble valencià (So per interferència d'un mòbil)

Però allà vostés, però allà vostés. Si vostés no volen fer cap altra cosa. Esta mocio a mi em sembla que era una moció bona perquè tots haguérem estat en línia que és convenient que els consellers i conselleres puguen vindre ací a donar-nos explicacions, sense que cada vegada els l'hàgem de sol·licitar, i que compareguen o es facen interpel·lacions mesos després, a molt llarg temps de la necessitat que es té en cada moment.

Gràcies, senyor president.

El senyor vicepresident primer:

Moltes gràcies, senyora Pérez.

La senyora Montesinos de Miguel:

Usted ahora me dice: "Es que vienen a hablarnos aquí de que todo es gracias a nuestro presidente". ¡Pues claro que es gracias a nuestro presidente! Es que todas las acciones políticas que se han puesto en marcha gracias al presidente Zaplana, que es al fin y al cabo el máximo representante en el Gobierno Popular, gracias a todas esas acciones, señora Pérez, le guste a usted o no le guste, porque es presidente de todos nosotros, gracias a esas acciones, como yo le decía y le recordaba, se ha conseguido reducir el paro en esta Comunidad. Gracias a todas esas acciones, hoy, la Comunidad Valenciana es un motor en economía. Gracias a todas esas acciones la Comunidad Valenciana está a la cabeza del resto de las comunidades, manque a ustedes les pese. Para desgracia de ustedes. Perdone, señora Pérez, a usted le gustaría trasladarnos, con ese lenguaje a que nos tiene habituados, con ese tipo de discurso, con esas iniciativas que nos presentan ustedes, ustedes quieren trasladarnos de nuevo a la etapa de las cavernas. Pero no es así. No lo van a conseguir. En esta comunidad, los valencianos y las valencianas han apostado por políticas activas, rigurosas, serias y eficaces, que son, ni más ni menos, las que ha puesto en marcha, y seguirá poniendo en marcha, el presidente Zaplana y el Gobierno del Partido Popular.

Nada más y muchas gracias. (Aplaudiments des d'un sector de la Cambra)

El senyor vicepresident primer:

(Ocupa la presidència la presidenta, senyora Marcela Miró Pérez)

La senyora presidenta:

Senyories, comença la votació. El resultat de la votació és de 37 vots a favor, 38 en contra, cap abstenció. Queda rebutjada la moció subsegüent a la interpel·lació al Consell sobre política general del Govern Valencià pel que fa a la inserció laboral al País Valencià, presentada pel Grup Parlamentari Esquerra Unida.

Senyories, a continuació, tenim una Mesa de les Corts Valencianes. Per tant, se suspén la sessió i es reanudarà a les quatre i mitja.

(Se suspén la sessió a les 13 hores i 30 minuts)

(Es reprén la sessió a les 16 hores i 32 minuts)

(Ocupa la presidència el vicepresident primer, senyor José Cholbi Diego)

Preguntes números 4. 783/00, 4. 784/00, 4. 785/00 i 4. 786/00 al conseller d'Obres Públiques, Urbanisme i Transports, senyor José Ramón García Antón, sobre una fuga d'aigua de les canonades del Consorci d'Aigües de la Marina Baixa, que formula el diputat José Pérez Grau del GP Socialista­Progressistes (BOCV número 62).

El senyor vicepresident primer:

Senyories, reprenem la sessió.

L'il·lustre diputat José Pérez Grau, del Grup Parlamentari Socialista­Progressistes, formula les preguntes de la 4. 783 a la 4. 786, les dos incloses, dirigides al conseller d'Obres Públiques, Urbanisme i Transports.

Té la paraula.

El senyor Pérez Grau:

Moltes gràcies, senyor president.

Senyores diputades, senyors diputats.

Senyor conseller.

No vaig a dedicar ni un minut a explicar-li a vosté la importància que té l'aigua a la comarca de la Marina Baixa, entre altres coses, perquè és coneixedor del tema molt millor que jo. Per tant, obvie tot el preàmbul en eixe sentit.

El que costa comprendre, des de l'òptica d'una persona que no té responsabilitats en el tema del control, és que en uns moments com aquestos en què estem debatint la necessitat de la solidaritat d'altres regions, d'altres comunitats, a l'hora de donar-nos aigua, que puga ocórrer allò que vaig haver de presenciar, que és que hi haguera una fuga. Que primer pels que estàvem allí. i després vaig anar a parlar amb els responsables, amb Aguagest, i em van dir que, efectivament, era eixa quantitat, la fuga podia estar entre 8 o 10 litres per segon. I que em van comentar, a més a més, que per la vegetació que hi havia a la vora pensaven que açò podia estar ocorrent des de feia dos anys cap ací.

Clar, se li fa a un la cara de quadres, queda bocabadat de pensar que durant dos anys haja pogut estar perdent-se de 8 a 10 litres per segon d'aigua en el consorci, en la Marina Baixa que tanta falta fa, i que ningú ho haja detectat. Perquè no oblidem que açò és, per exemple, el doble de l'aigua que gasta un poble, per exemple, com Orxeta. Bé, Orxeta li deien abans, ara en la Marina se li diu el poble que desitjava un dipòsit. En estos moments és la forma com se li coneix. Però, en definitiva, que el doble de l'aigua que necessita un poble com aquest, pareix ser que estava perdent-se durant dos anys i ningú feia cas.

Bé. Per tot això, senyor conseller, li formule les preguntes següents: té coneixement la conselleria de la fuga al·ludida? S'han pres mesures per tal de solucionar el problema? En cas d'existir algun tipus de responsabilitat directa del personal del consorci, quines mesures disciplinàries s'han pres? I, per últim, considera el senyor conseller que als consorcis d'aigües en general, i al de la Marina Baixa en particular, hi ha un suficient control de les instal·lacions per tal d'evitar fugues d'aigua?

Res més i moltes gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Senyors diputats.

Com vosté comprendrà, la conselleria no pot tindre coneixement i control de totes i cada una de les incidències que ocorren en qualsevol moment en totes les entitats, ja siguen d'aigua o ja siguen d'un altre tipus, i empreses que gestionen xarxes d'abastiment d'aigua a la Comunitat Valenciana. Primer, perquè no ens correspon, i segon, perquè seria impracticable.

No obstant això, les xarxes d'abastiment local són competència, com vosté sap, dels ajuntaments. Quan estan associats, poden ser de les mancomunitats. O en este cas, unes instal·lacions en alta, del Consorci d'Aigües de la Marina Baixa.

Ni podem ni tenim competència per a controlar totes les obres d'abastiment o totes les fuges que es puguen produir en el consorci o en qualsevol altra entitat local. I, per suposat, no podem envair competències d'una altra administració ni per a solucionar possibles fugues d'aigua, ni molt menys per a imposar mesures disciplinàries al seu personal.

En concret, a la pregunta de si tenim coneixement en la conselleria sobre la fuga a què fa referència la seua senyoria, puc dir que no quant eixa fuga estava ahí. Que sí que la vaig tindre quant que va aparèixer a la premsa crec que vosté al dia següent que van vore el tema eixe. I a partir d'eixe moment, sí que tenia coneixement. Abans, no.

Per una altra part, qualsevol persona que vulga conèixer o que conega mínimament el funcionament d'una empresa dedicada al subministrament d'aigua sap que per molt temps i diners que es dediquen a la conservació i renovació de xarxes, l'accident, el trencament casual, l'avaria, les situacions puntuals d'una pèrdua determinada d'aigua són inevitables. Sense dubte, que l'especialista del grup que va estar d'eixa empresa Aguagest, que diu vosté, si té coneixements d'això, segurament que li diria que aconseguir una pérdida cero por cien això és impossible pràcticament, açò és impossible de tota manera. Tècnicament inviable. Una altra cosa és que eixes pèrdues inevitables es mantinguen dins d'un mínim possible i que les avaries es detecten i es reparen d'una forma immediata.

I en eixe sentit, jo he dir-li que em consta, i en això sí que parle amb coneixement de causa, que el consorci d'aigües de la Marina Baixa desenrotlla una faena que va més allà del que és una bona gestió de conduccions o de tema de l'aigua, sinó ha anat, i està anant, molt més allà d'una vertadera gestió de la demanda de l'aigua. Està gestionant no solament el que la xarxa estiga bé, sinó que els distints usuaris que no depenen sols del consorci de la Marina Baixa, com poden ser regants, com pot ser algun ajuntament que, estant o no estant vinculant, no està rebent l'aigua del mateix consorci, hagen les mínimes tensions, que es reutilitzen les aigües depurades en el regadiu, que eixes aigües que van al regadiu vagen a l'abastiment. I moltes voltes sense tindre eixe consorci cap competència directa entre el que és el regadiu, o el que són els regants o les comunitats d'aquella zona.

Jo crec que hui, si no existira el consorci de la Marina Baixa en aquella zona per a l'abastiment aigua, hauríem de tornar-lo a inventar. Ha sigut fonamental i ha sigut una de les millors coses que li ha pogut ocórrer a la Marina Baixa, tindre un consorci que solucionara els problemes d'aigua tan greus que hi hagut en aquella zona.

Moltes gràcies.

El senyor vicepresident primer:

Moltes gràcies, senyor conseller.

Senyor Pérez Grau.

El senyor Pérez Grau:

Senyor conseller.

En el tema de l'existència del consorci, vull que sàpia que és totalment compartida la seua necessitat. O siga, evidentment, si no existira, caldria inventar-lo, perquè fa molta falta l'aigua allí.

El que jo volia transmetre-li és que en estos moments en què cal anar a l'exterior a dir que han de ser solidaris amb nosaltres aportant-nos aigua, com és el Pla hidrològic nacional, i com són altres mesures que estan fent-se en estos moments, com puguen ser el tema de Villena o el tema del Taibilla. En fi, en definitiva, que ací hi ha una necessitat d'aigua, que en altres llocs en sobra i que cal conscienciar a les persones perquè siguen solidàries i permeten que l'aigua puga arribar cap ací.

La millor forma de presentar-nos cara a ells no és dir: "Mire vosté, en un consorci ­que és un absolutament necessari, per suposat, això ja ho deixem clar­, com és el de la Marina Baixa, estan perdent-se 10 litres per segon en una canonada". En definitiva, segons em van dir, quan jo vaig anar a dir-ho. . perquè això sí, el primer que vaig fer és dir-ho a la policia de La Nucia perquè ho solucionaren, i després a la premsa també. Però quan els ho vaig dir, els del consorci em van dir: "Encara tens faena per a fer, perquè falta que me'n trobes 35 més que no sabem on estan". O siga, encara en pla de broma. Jo crec que eixa no és la bandera que hem d'utilitzar cara a l'exterior a l'hora d'anar a demanar solidaritat respecte a l'aigua que cal a la Marina Baixa i a tota la Comunitat Valenciana.

Per tant, jo crec que si no tenim competència al respecte. jo entenc sempre que el Govern Valencià ha d'entendre de tot, perquè, en definitiva, és el que ha de donar la cara a l'exterior a l'hora de dir que ens respecten la necessitat i que siguen solidaris a l'hora d'enviar-nos aigua.

Per tant, si no tenim competències, hem d'anar a qui les tinga i dir-li: "Això no pot tornar a ocórrer". No es pot donar el cas ja no que es perd aigua, que és evident. Vosté ha dit: "No existeix cap tractament d'aigües, cap consorci que tinga pèrdua zero". És absolutament evident. De fet, jo m'he llegit estos dies una mica quina era la que es considerava raonable, i alguns apuntaven que fins el 25% es considera raonable.

Per tant, no estic dient jo el contrari de tot això que vosté ha dit. El que vull dir-li és que el que no pot ocórrer, i insistisc, és que durant dos anys, cosa que em van confirmar d'alguna manera els responsables per la vegetació que hi havia a la zona, estiga havent una fuga de 10 litres per segon, de 8 a 10 litres per segon i que no siga detectada.

Per tant, jo entenc, senyor conseller, que si no tenim competències, hauríem de crear-les o hauríem de fer alguna cosa perquè vosté els diguera als responsables del consorci. Pot ocórrer una fuga, perquè entre altres coses, i vosté crec que ho coneix prou millor que jo, pot ocórrer que qualsevol desalmat vaja i produïsca la fuga per a beneficiar-se d'eixa aigua. Això ja ho sabem. Però això pot ocórrer. El que no pot ocórrer és que estiguen dos anys sense detectar-ho, i en això és el que jo volia fer incidència.

Per tant, senyor conseller, amb ànim de col·laboració, i sense que li càpiga cap dubte que si tinc coneixement de qualsevol altra fuga el primer en conèixer-ho serà el consorci perquè ho solucione, el que hauríem de fer des d'ací i que hauria de fer vosté des de la conselleria, és enviar, com a mínim, un escrit seriós demanant alguna responsabilitat, als efectes no que la fuga no es produïsca, sinó que no puga estar mai en la vida dos anys sense detectar-se.

Res més i moltes gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Jo li agraïsc a l'il·lustre diputat la preocupació que té pels problemes d'aigua i per voler que la comunitat siga un exemple a l'hora de la gestió i a l'hora de la petició dels recursos que tenim. Això és fonamental.

Ara, les dimensions de les coses per a mi també són importants, i eixa preocupació per un trencament és important. Un trencament, una avaria o una pèrdua puntual en un punt determinat denota que té una preocupació important per l'aigua. Però el que ja no comprenc és que si eixa preocupació que té per l'aigua és tan gran, com estan consentit que el seu partit, en el Pla hidrològic nacional, estiga fent el que està fent. Com és possible que si té eixa preocupació per l'aigua, vostés, que deuen defendre els interessos no del consorci sinó de tota la comunitat, no siguen capaços que el seu partit tinga una postura unànime i una postura unànime que defense els interessos de la comunitat?

No es preocupe que l'avaria està arreglada. Possiblement se'n tornaran a produir, i com en totes les conduccions, haurà problemes d'eixe tipus o d'altres, però se solucionaran. Però perquè puguen haver avaries i pèrdua d'aigua, ha d'haver aigua, i vostés estan negant-li l'aigua a la Comunitat Valenciana si no són capaços de defendre els interessos de la comunitat.

Gràcies.

Preguntes números 4. 919/00, 4. 920/00, 4. 921/00, 4. 922/00 i 4. 923/00 al conseller d'Obres Públiques, Urbanisme i Transports, senyor José Ramón García Antón, sobre la desembocadura del riu de les Coves, que formula el diputat Ramon Cardona i Pla del GP Esquerra Unida del País Valencià (BOCV número 62).

El senyor vicepresident primer:

Moltes gràcies, senyor conseller.

El senyor Ramon Cardona Pla formula les preguntes números 4. 919, 20, 21, 22 i 23. Té la paraula.

El senyor Cardona i Pla:

Gràcies, senyor president.

Senyor conseller, la pregunta és sobre el riu de les Coves o riu Sant Miquel, que desemboca en el terme municipal d'Alcalà de Xivert, al costat d'Alcossebre.

En este cas concret, la zona esta de la desembocadura del riu està en la proposta de zones humides que va fer el conseller de Medi Ambient, la Conselleria de Medi Ambient, amb el número 16. I s'indiquen les caracterís-tiques positives que té esta zona com a zona humida que és, i on es dóna una riquesa ambiental que mereix la seua conservació.

En les informacions que hem vist per la premsa i alguns altres llocs, hem vist que hi ha una actuació prevista per part de la Conselleria d'Obres Públiques en eixa zona de la desembocadura.

És per això per la qual cosa li preguntem ­bé, les preguntes li les vaig a llegir literalment­ si té notícies la conselleria de la inclusió d'aquesta zona en el catàleg de zones humides, si té la intenció la conselleria de realitzar algun tipus d'actuació i en què consisteixen eixes actuacions, i finalment, si el conseller pensa que la intervenció projectada afecta als valors ambientals, i si pensa fer alguna acció per tal de protegir les condicions de la zona.

Pensem que és important que les zones que una conselleria declara de valor ambiental, una altra conselleria estiga coordinada en eixa de Medi Ambient, en este cas, per a portar les actuacions coordinadament. Segons el que em responga, ja li comentaré el meu pensament.

Gràcies.

El senyor vicepresident primer:

Moltes gràcies.

Senyor conseller.

El senyor conseller d'Obres Públiques, Urbanisme i Transports:

Senyor president.

Senyors diputats.

La conselleria, a sol·licitud de l'Ajuntament d'Alcalà de Xivert, va fer en el seu moment un projecte bàsic de canalització del tram final del barranc de les Coves o de Sant Miquel.

Un exemplar d'eixe projecte bàsic, amb diverses solucions alternatives, aixina com l'estudi d'impacte ambiental, es va remetre a l'ajuntament en març de l'any 1999 per a la seua conformitat. En novembre d'aquell any es va rebre a la conselleria una comunicació de la comissió de govern de l'ajuntament en la que s'informava favorablement una de les solucions que es proposaven en aquell projecte bàsic, i se sol·licitava, a més, la inclusió en eixa solució d'un pont.

Inicialment, la conselleria va acceptar eixa solució i va comunicar a l'ajuntament els tràmits que havia de dur a terme perquè la conselleria fera posteriorment la redacció del projecte constructiu. D'esta forma, l'ajuntament va aprovar la solució que va elegir del projecte bàsic de la canalització i es va obrir un tràmit d'informació pública en l'estiu d'este any passat, de l'any 2000.

En esta tramitació del projecte, i abans que l'ajuntament remetira la certificació de les al·legacions presentades, ja es va paralitzar perquè la Conselleria de Medi Ambient va publicar en eixes mateixes dates el que és la proposta del catàleg de zones humides de la Comunitat Valenciana. En eixe catàleg s'inclou la desembocadura del riu de les Coves. I és per això que, mentre la Conselleria de Medi Ambient no done quines són eixes directrius d'actuació o els mecanismes de protecció que es van a deduir d'eixe document definitiu que ha d'aprovar-se, la conselleria no va a impulsar el projecte en els termes que està redactat.

A este respecte cal assenyalar que en octubre de l'any 2000 van comunicar a l'ajuntament que la desembocadura del riu de les Coves estava inclosa en eixe catàleg, i, per això, la única possibilitat de continuar endavant amb el projecte seria reformar-lo i consensuar-lo amb la Conselleria de Medi Ambient, com comentava abans.

Per tant, en estos moments estem en contacte amb la Conselleria de Medi Ambient per a estudiar la possibilitat d'una actuació compatible amb la protecció d'eixa zona humida, i, en tot cas, seran els condicionants que resulten de la pròxima aprovació del catàleg els que determinen si l'actuació és viable o no és viable i, en eixe cas, quines van a ser les característiques que ha de tindre.

A més, esta zona també està inclosa dins del Patricova, un pla d'acció territorial per al risc sobre inundacions de la Comunitat Valenciana, que hem elaborat i que crec que el dia 14 començarà la seua tramitació de forma definitiva, donada a conéixer al públic de tota esta actuació, un pla que jo crec que és quasi el primer pla que es fa a nivell de comunitats autònomes en el que la conselleria, en este cas, o, el govern autonòmic i el govern de l'administració central col·laboren en el que són competències comuns per a elaborar eixe pla d'acció territorial, que inclou també esta actuació i inclou temes urbanístics per a evitar riscs d'inundacions en qualsevol zona, i que obligarà als ajuntaments en la tramitació urbanística dels seus documents.

Moltes gràcies.

El senyor vicepresident primer:

Gràcies, senyor conseller.

Senyor Cardona.

El senyor Cardona i Pla:

Senyor conseller.

Li he de dir que la seua resposta em satisfà moltíssim, perquè la setmana passada vam tractar en la Comissió d'Obres Públiques una proposició no de llei del nostre grup que el que demanava era la paralització d'aquesta actuació per diversos arguments. Però, fonamentalment és que nosaltres havíem tingut accés a les accions que s'anaven a fer en esta zona, és a dir, li'n diré unes quantes només: per adequació de talussos, reompliment de pedres, anivellament del llit, és a dir, l'actuació era realment molt intensa en esta zona.

La proposició no de llei no es va aprovar, encara que nosaltres vam dir en tot el procés que pensem que l'actuació esta era impossible, és a dir, legalment impossible, perquè la pròpia llei, la de protecció d'espais naturals, ja diu que la iniciació d'un expedient de declaració de l'espai natural protegit o la iniciació del procediment per a l'elaboració d'alguns dels instruments d'ordenació paralitza les actuacions possibles en eixa zona, precisament per a salvaguardar els possibles valors naturals, mediambientals, de flora i de fauna. A més, nosaltres vèiem que s'actuava sobre este riu quan una altra rambla més pròxima al casc urbà del mateix Alcossebre no tenia cap tipus d'actuació, quan tampoc es pot passar d'una manera fàcil.

Dic que em satisfà la seua resposta, senyor conseller, perquè em dóna la sensació que això sí que és ajustar-se a les lleis. És a dir, per molt que hi haguera una actuació prevista, quan hi ha un altre instrument que diu que això no es pot fer, doncs, és raonable que la conselleria ature, paralitze, la seua intervenció. Li he de dir que sobre este tram ha hagut un estudi d'impacte ambiental que nosaltres considerem absolutament negatiu, absolutament negatiu em referisc per les poques coses que atén: no nomena ni que és una zona humida, no nomena la seua flora, no nomena la fauna, no descriu ni l'actuació que es farà ni si hi hauran residus o hi hauran abocaments, on es ficaran, etcètera, etcètera.

Per tant, nosaltres, que observàvem en l'actuació de la conselleria i de l'ajuntament un cert apressament i una certa inconsciència dels valors que estaven afectats, pensem, senyor conseller, que si vosté manté el que acaba de dir ací, és a dir, que l'actuació només serà en consens amb la Conselleria de Medi Ambient i respectant els possibles valors naturals que allí hi hagen, estarem molt contents.

També pensem que l'actuació. per exemple, el tema del pont, que és un tema possiblement necessari, es pot fer cap a la part més amunt del riu. És a dir, no cal invadir eixa part de la desembocadura. Hi ha diverses possibilitats. I, evidentment, deixar la desembocadura lliure de tota intervenció forta, humana, que faça que els seus valors es perden.

Moltes gràcies.

El senyor vicepresident primer:

Gràcies, senyor Cardona.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Senyor diputat.

No podem fer-ho d'una altra forma, o siga, és que no queda més remei. Quan he dit una zona que està catalogada, en principi, com a zona humida i que està pendent la seua aprovació definitiva, hem de ser respectuosos amb això com som en totes les qüestions, que en algunes coincidim amb vosté i, amb altres, no.

És cert que no hi ha una paralització del projecte perquè estem treballant en companyia de la Conselleria de Medi Ambient en fer-ho viable i que complisca les condicions que han de complir-se quant a eixa qualificació seua de zona humida. Tant és així que, bé, ací hi ha una possible segona variant del que és el projecte que estava fent-se, on el pont ja passa a una part posterior, com veu vosté ací, conforme comenta, com la zona de desembocadura es deixa totalment oberta, però, bé, són treballs preliminars, no hi ha res definitiu i no ho haurà fins que la Conselleria de Medi Ambient acabe de vore-ho i acabe d'aprovar la seua zona humida en esta zona conforme l'afecta.

Moltes gràcies.

El senyor vicepresident primer:

Moltes gràcies, senyor conseller.

Senyor Oltra, per a què demana la paraula, per favor?

El senyor Oltra i García:

Per a fer la pregunta corresponent. Però esperaré que em done.

El senyor vicepresident primer:

Senyor Oltra, esta presidència havia observat que hi ha un grup de preguntes de Joan Ribó i Canut. I com no es trobava present, creia que vosté anava a substituir-lo. Per això dic que, com no hi havia cap escrit a la presidència, li dic que passara a les altres, que són la 5. 012 i la 5. 013.

Té vosté la paraula per a defendre la 5. 012 i la 5. 013, que li corresponen a vosté.

El senyor Oltra i Soler:

No. Perdó, senyor president. És que el colmo és que nosaltres paguerem les culpes dels altres. Les preguntes que ahí figuren com de Joan Ribó no són de Joan Ribó, són meues. O siga, nosaltres no hem fet aquest escrit. Algú s'ha equivocat, no hem sigut nosaltres, i les preguntes, com es podrà comprovar, són del diputat que té l'ús de la paraula. Simplement, demanaríem exercir el dret que crec que ens correspon. (Pausa)

Preguntes números 5. 010/00 i 5. 011/00 al conseller d'Obres Públiques, Urbanisme i Transports, senyor José Ramón García Antón, sobre abocaments d'aigües residuals sense depurar al riu Girona, que formula el diputat Joan Antoni Oltra i Soler del GP Esquerra Unida del País Valencià (BOCV número 68).

El senyor vicepresident primer:

Senyor Oltra, les seues paraules responen a la realitat més evident, però també les meues responen a la realitat ben evident. Els servicis de la Cambra m'havien facilitat que Joan Ribó i Canut, del Grup Parlamentari d'Esquerra Unida del País Valencià, tenia la 5. 010 i 5. 011. Però esta presidència creu que vosté mereix fer la defensa.

El senyor Oltra i Soler:

Gràcies, senyor president.

Al final, la veritat s'imposa, per molt que molts es donen d'infalibles.

Bé, les preguntes fan referència a un problema. , nosaltres el concretem en este cas en el riu Girona, però la veritat és que per desgràcia es podia generalitzar en molts altres llocs. I és el tema que ens molts casos els llits dels nostres rius s'estan utilitzant d'abocadors indiscriminats, tant de residus sòlids com, en este cas, d'abocaments, fins i tot, per part d'algunes urbanitzacions de rodalies que aboquen sense cap mesura de depuració les seues aigües residuals, la qual cosa provoca, a banda dels problemes d'olors i este tipus de coses, doncs, possibles problemes sanitaris, a banda d'incomplir, lògicament, tota la legislació que hi ha sobre la matèria.

Si a això, a més, li afegim el fet que a aquest riu es troba taponada la seua eixida a la mar per una sèrie de munts de grava, de sorra i tot això que hi ha allí no sé sap molt bé per què i sembla que, fins i tot, quasi conscientment, doncs, els problemes per a tota la zona de gent que viu al voltant, més, a banda, la possible contaminació d'aqüífers, perquè l'aigua eixa és un aigua residual, pura i dura, i que, a més, això filtra, doncs, lògicament, pot arribar a afectar als aqüífers de la zona. Per tant, és un problema, jo crec, conegut, en tot cas, prou folgat també i des de fa prou de temps.

Per tant, a nosaltres sí que ens agradaria vore quines mesures des de la conselleria. M'imagine que ací també tenen competència, com sempre passa en estos casos, la confederació i este tipus de coses, però, clar, al final, a algú haurem de demanar-li explicacions; el tema de sanejament és més de la conselleria en este cas. Sí que ens agradaria vore si coneix el problema la conselleria i quines mesures ha pres d'aquest tema.

Gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Senyors diputats.

Senyor Oltra.

És cert, si vosté s'està referint al que són els abocadors incontrolats i puntuals, he de dir-li que ­com vosté sap­ el control no correspon a la conselleria sinó que correspon a la Confederació Hidrogràfica del Xúquer. El control i la sanció d'abocadors il·legals als llits públics no és competència nostra, i, per tant, la conselleria no pot aplicar directament mesures de cap tipus sobre eixos abocadors. Jo no tinc notícies de cap abocador incontrolat, a més, en esta conca, que supose un problema sanitari i ambiental en tota la comarca.

Ara bé, si ens estem referint, no a abocadors il·legals, sinó a abocadors d'aigües residuals urbanes sense depurar, aleshores, he de dir-li que ahí han complit ja les previsions del pla de sanejament. I ara li desentrolle un poc com està tot eixe tema.

En primer lloc, tenim en servici des de 1993 la depuradora i els col·lectors de Dénia, Ondara i Pedreguer, i el sistema de depuració de la conca del riu Girona que dóna servici a Benidoleig, Sagra i Tormos està en funcionament des de l'any 1998. En estos moments, tenim en execució el col·lector de Tormos a la depuradora, i no soles hem complit les previsions del plan, sinó que hem anat, jo crec, prou més enllà en actuacions que no estaven recollides en eixe pla. En concret, estem fent obres de millora en el sistema de depuració de Verger-els Poblets, anem a iniciar este mateix any les obres de la depuradora i col·lector de Vall d'Ebo, i anem a dur a terme també actuacions per a implantar un tractament terciari en la depuradora mancomunada de Benidoleig, Sagra i Tormos, així com uns col·lectors d'impulsions per a reutilitzar les aigües d'eixa depuradora. Així mateix, també tenim previst construir una sèrie de col·lectors d'aigües residuals per a completar tot el clavegueram i tractament d'aigües residuals dels nuclis de poblacions dels municipis de Benidoleig, Ràfol d'Almunia i Sanet i Negrals, a les depuradores existents.

Per tant, no crec que hi haja motiu per afirmar que hi ha un problema sanitari i ambiental en tota la comarca. Hem complit el Pla de sanejament, hem anat inclús prou més enllà del que eixe pla marcava. I els poquets nuclis de població que encara no tenen una depuració espere que la vagen a tindre en un termini relativament curt.

Com li dic, tenim no més enllà de 300 habitants, pel que la seua incidència no pareix que puga ser excessiva. L'únic problema d'este tipus que té una major envergadura, però que també anem a solucionar en un termini relativament curt, es troba ja ni tan sols en el riu sinó pràcticament en la costa, però ja no al voltant del riu sinó prou separat del riu, no? I per tant no afecta a la comarca per on passa eixe riu. Es tracta de les aigües residuals d'una part de la zona urbana de el Verger nord i Dénia nord.

Les actuacions que anem a realitzar no estaven previstes en eixe Pla de sanejament que ja està acabat. Estan incloses en el segon Pla de sanejament que estem redactant i que els podrem presentar, com els he dit en algunes ocasions, molt prompte.

Bàsicament, d'acord amb els estudis que hem realitzat, es tracta de construir una nova depuradora i de col·lectors corresponents per a complementar el sanejament de zones urbanes del litoral de Dénia, no servides per la depuradora de Dénia, Ondara i Pedreguer, que està en l'interior, i dels nous desenrotllaments urbans de el Verger, que actualment no estan servits per la depuradora dels Poblets.

En estos moments estem redactant el projecte bàsic d'esta actuació i estem parlant amb els ajuntament per a concretar la solució més satisfactòria per a tots. La intenció és licitar eixa actuació, eixa obra, dins d'enguany mateix, de manera que en poquet temps estarà completat el sanejament integral de tota la conca del Girona, i tornant a dir que açò que em referisc ara, com es podrà apreciar en este planet, però no sé si a esta distància es veu, no està referint-se tant al que es el riu com al que és el litoral, el que és la costa.

El riu, jo crec, sincerament. algunes d'eixes actuacions duen projectades fa alguns temps, perquè són municipis molt xicotets, són municipis de 300 habitants i de menys de 300 habitants, i són actuacions conveniades entre la Diputació Provincial de Alacant i la Conselleria d'Obres Públiques, de forma que el 40% ho paga la diputació i el 60 la conselleria. Són col·lectors llarguíssims que van a unes depuradores concretes per a depurar poblacions o partides de menys, en alguns casos, de 300 i de 200 habitants. I en un d'eixos casos, com hi ha una intenció important d'aquella zona d'una reutilització de les aigües d'una forma determinada, va a millorar-se eixa xicoteta depuradora en un tractament terciari per a fer-ho millor, en uns 60 milions de pessetes més que anem a gastar-nos, pagats, com dic, conveniats entre la diputació i nosaltres, per a poder reutilitzar millor eixes aigües. Pot haver algun vertit incontrolat; falta, com dic, allò de la zona del litoral, primera perquè era una depuradora no prevista i després perquè és una solució que ha anat veient-se conforme el desenrotllament urbanístic d'aquella zona ha anat realitzant-se. I que estem fent el plec de condicions i la tindrem prompte en la zona del litoral, però no en el que és el riu.

Gràcies.

El senyor vicepresident primer:

Gràcies, senyor conseller.

Senyor Oltra.

El senyor Oltra i Soler:

En la primera part de la resposta jo ja m'havia avançat, ja sabia el que anava a dir-me, perquè això és evident, que hi ha competències ací de la confederació del Xúquer. Ja en la pregunta ja ho citàvem perquè, clar, és un tema que en tot cas hauria que intentar coordinar entre conselleria i confederació. A mi la resposta que em dóna és una resposta interessant en el sentit que pareix que van a posar una sèrie de mitjans per a evitar que açò continue. El problema és que fins a què això arribe la situació no ha sigut excessivament exemplar en eixe sentit. Probablement la culpa també la tindrà molta gent, inclosos alguns ajuntaments de la zona, perquè estem parlant d'una zona on l'edificació d'urbanitzacions s'ha fet a mansalva i sense cura alguna i molt menys en qüestions de sanejament, que van per davall terra. I eixes coses a cap alcalde li va interés a inaugurar, perquè quasi no es veu i és difícil en la foto eixir.

Després està el problema i el problema apareix, i apareix que eixa gent ha d'abocar això a algun lloc i normalment al pròxim riu que té és on es planteja el problema. A mi em pareix molt bé eixa postura de dir, bo, anem a fer tots estes coses, lògicament, més m'haguera agradat haver comprovat que ja estaven en marxa. Però el que no sé en el cas de les urbanitzacions, de totes les urbanitzacions que hi ha allí, que és gent que ja té el seu xalet fet, etcètera, etcètera, de quina manera es va forçar la connexió del sanejament d'eixes urbanitzacions a les xarxes, als col·lectors que duguen eixes aigües residuals a les depuradores corresponents, perquè del contrari el problema continuarem tenint-lo.

Després el tema del riu. És cert que té un problema quan arriba a la costa, entre altres coses perquè té taponada la seua eixida natural i pareix que la té taponada per mitjans artificials o bé abocaments incontrolats o controlats. De manera que eixos abocaments de líquids no depurats es queden estancats en un determinat lloc, produeixen el problema allí, no arriben al mar, amb la qual cosa no produeixen el problema on estan les urbanitzacions a la millor de més categoria, però això no vol dir que es resolga el problema. Sí que ens agradaria també si s'ha pres alguna mesura o es pensa prendre alguna mesura en el sentit d'intentar alliberar el que és el propi llit de riu de tot este tipus de qüestions estranyes a ell que fan, o bé que estos abocaments o quan venen pluges, no arribe eixe aigua a arribar a eixir al mar, que és el seu destí natural, sinó que es queden empantanegades allí amb tot el problema que això suposa de putrefacció, etcètera.

El senyor vicepresident primer:

Moltes gràcies.

Senyor conseller, té vosté la paraula.

El senyor conseller d'Obres Públiques, Urbanisme i Transport:

Gràcies, president.

No és que anem a fer, és que està fet. Ara li ho dic amb detalls el que anem a fer també i el que s'ha fet també. Beniarbeig, 1. 208 habitants, sistema de Beniarbeig en servici des de fa molt de temps. Benidoleig, sistema conca Girona, acabada en 1997, en servici des de 1998, 783 habitants. Benimeli 329, en servici. Dénia, 27. 469 habitants, és Dénia, Ondara i Pedreguer, acabada en 1997. El Verger, 3. 627, en servici. Els Poblets de la Marina, 1. 191 habitants, en servici. La Vall d'Ebo, 343 habitants, sistema prevists, projecte en supervisió. La Vall de Laguart, en servici. Ondara, acabada en 1996. Orba, en servici, rehabilitada en el conveni de 1992. La Font d'Almunia, en servici. Sagra, en 1997. Sanet i Negrals, en 1992. Tormos, en servici en 1998. I ara el que és el tractament terciari de Benidoleig. No me'n recorde de tots els pobles que els comentava, però crec que és Benidoleig, Ràfol. En fi, un tractament terciari d'una sèrie de municipis per a reutilitzar eixes aigües. O siga, que no és que estem ara començant a fer i que no s'ha fet.

És cert que en aquella zona existeix una edificació molt dispersa i una dificultat enorme quant a què tots, cadascú dels xalets o cadascú dels edificis tinga la seua xarxa de canonades. Però és cert també que s'ha fet un esforç important amb una quantitat de col·lectors enormes per a poder arreplegar totes les aigües. Falta alguna per fer, però no tant. I estem en això.

Gràcies.

Preguntes números 5. 012/00 i 5. 013/00 al conseller d'Obres Públiques, Urbanisme i Transports, senyor José Ramón García Antón, sobre abocaments incontrolats d'aigües residuals en l'estació de bombeig de l'Alfàs del Pi, que formula el diputat Joan Antoni Oltra i Soler del GP Esquerra Unida del País Valencià (BOCV número 68).

El senyor vicepresident primer:

Moltes gràcies, senyor conseller.

Continuem amb les preguntes del senyor Oltra. Té la paraula el senyor Oltra.

El senyor Oltra i Soler:

La pregunta següent també fa referència a un problema semblant. I és que el problema no està sols que es disposen de determinades instal·lacions, un problema que comen-tàvem abans, és cert que totes eixes instal·lacions estan fetes amb eixes dates que ha dit el conseller. El problema és que el que es denuncia és de l'any passat. O siga que amb tot açò en marxa el problema és de l'any passat. I açò a què fem referència ara, exactament igual.

Hi ha una estació de bombeig a Alfàs del Pi feta des de fa molt de temps, però el problema és que s'ha quedat curta, s'ha quedat curta. Per què? Perquè el creixement eixe urbanístic, això que alguns diuen desenvolupament i altres diem que amb cura amb eixes coses, perquè estem arribant a una situació absolutament insostenible en algunes zones i esta podria ser alguna d'eixes zones, fa que s'edifique molt més de pressa que es prenen mesures per a correspondre les solucions al problema que s'està plantejant. I, clar, es fan els col·lectors, es fan les estacions de bombeig, es fan les depuradores. Però dir això, home, pot quedar bé, perquè és una realitat i està ahí. Però després el problema quin és? Que les canalitzacions s'han quedat curtes, no donen abast a tot això, tot el que arriba a la depuradora, la depuradora no té capacitat per atendre eixe tipus de coses. I, bo, ahí comença altra volta rosari de noves obres de canalització i altres noves obres i això sí que va a espaiet, a espaiet, problemes diversos, i en canvi, la construcció, això no para.

Per tant, clar, a estes altures pareix increïble i aquí estan les dades i aquí tinc jo alguna declaració d'alcaldes poc sospitosos de ser d'altre lloc, com el d'Alfàs del Pi en estos moments, on fa la denúncia i a més culpabilitza la Conselleria d'Obres Públiques precisament. Cosa estranya conforme políticament està ara este senyor. Però, bo, ell diu ahí el que jo crec que és una realitat. Que en estos moments ara ja no té capacitat i està generant-se uns problemes i que en canvi les reivindicacions de la nova depuradora de Benidorm, etcètera, etcètera, que pareix que estan per ahí, projectades i tal, però a l'hora de la veritat no es veu.

Aleshores, jo crec que el problema vosté el coneix perfectament, perquè este encara li pilla més prop. Per tant, a vore quin tipus de solució, però de solució de veritat, sense esperar a què açò arribe l'hivern que hi ha menys gent i este tipus de coses que a voltes passen.

Gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller d'Obres Públiques, Urbanismes i Transports:

Gràcies, president.

Segurament, senyor Oltra, dient-li que el tema està solucionat li contestaria ja, però jo crec que vull donar també explicacions. Alfàs del Pi és una població cada volta més important, prop de Benidorm, que tenia unes instal·lacions de depuració antiquíssimes, segurament dels anys seixanta, d'eixes depuradores que es van fer en aquella època, però que no funcionava ninguna, perquè no hi havia ningú que s'ocupara del seu tractament. I estava al costat de la població.

Una volta feta la depuradora de Benidorm per part del ministeri en aquell moment, de l'Ajuntament de Benidorm i del consorci van vore una solució bona per a eixe ajuntament, per a eixe municipi. I tenint en compte que el que un municipi depure les aigües i el del costat no i contamine el mar i tal és un problema, és un problema i el millor era que tots col·laboraren. I ahí, en eixe consorci que comentàvem abans i amb el talant d'eixos ajuntaments, es va dir que el millor era que eixes aigües s'impulsen a la depuradora de Benidorm amb unes condicions determinades.

Això s'havia de fer en dos fases, una primera que és el que estava fet i una segona amb una ampliació; la segona tal volta es va demorar un poc en el temps. Però, a més, és que eixes instal·lacions, com altres, cal mantenir-les també, els ajuntaments s'han de preocupar que estiguen en condicions, que les bombes funcionen, que els grups electrògens. en fi que allò està fet però després açò ha de funcionar correctament.

És cert que va haver un problema localitzat este estiu, però també és cert que a eixe problema ja se li ha donat solució i allò crec que està funcionant correctament. Això no vol dir que en qualsevol moment puga ahí o en qualsevol lloc de la comunitat, d'Espanya o del món eixir qualsevol altre problema, eixirà, perquè la vida és així, es fan coses i a voltes hi ha problemes que cal anar solucionant-los. En este cas, eixe problema està solucionat, l'ampliació està feta i crec que està funcionant correctament.

Gràcies.

El senyor vicepresident primer:

Moltes gràcies, senyor conseller.

Senyor Oltra.

El senyor Oltra i Soler:

Senyor conseller.

Sí, lògicament, el problema aquell era un problema molt puntual, però molt insostenible en una societat que ahí s'ha avançat en tantes coses, no? Això de què directament aparegueren allí les aigües residuals sense depurar dies i dies, la veritat és que allò era insostenible. I d'haver-se mantingut molt més de temps segurament hauria acabat en el jutjat, perquè és que allò sí que era un perill sanitari.

Però, clar, arreglar això tècnicament no és molt difícil. El problema és si eixa solució suposa un pegat provissional o cal esperar a què quan arriba l'estiu, que arriba més gent i tal, o noves urbanitzacions, què passarà aleshores? Perquè, clar, el problema este d'ampliar en este cas el col·lector, això és relativament senzill. Però, clar, eixe col·lector ha d'anar a algun lloc, ha d'anar en este cas a una estació de bombeig, però haurà d'anar després a una depuradora. Eixa depuradora en quina situació està? Perquè està treballant al límit o més que al límit. I per tant fa falta també plantejar-se una solució a això.

I segurament també em dirà: "bo, això està en marxa i tal". Fa poc li preguntava per la depuradora de la Vila. Però, home, cada volta que un passa per eixa autopista o per allí per les rodalies, jo no sé la gent que viu allí com aguanta això. Però la veritat és que són coses no presentables hui en dia. I que jo crec que en eixe sentit, a pesar de l'esforç que s'ha fet, que nosaltres sempre ho diem, creem que cal continuar i cal prioritzar este tipus de qüestions, perquè a més formen part d'això que es diu dels deures, de fer bé les coses i en este cas garantir una qualitat de vida per a la gent que està en les rodalies, que jo crec que se la mereix també.

Gràcies.

El senyor vicepresident primer:

Moltes gràcies.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Senyor Oltra.

No és un pegat, és una solució definitiva, sempre que "definitiva" s'entenga per una sèrie d'anys. Perquè el creixement de zones és important. A allò que deia també, que açò va a una depuradora, que eixa depuradora ja serà xicoteta. Això va a una depuradora que no fa massa es van fer unes millores en ella, i que hui concretament. hui, té el Ministeri de Medi Ambient aprovada i adjudicada una obra per a fer una ampliació d'eixa depuradora, per a evitar el que ocórrega el que vosté diu. Crec que és una inversió de 4. 000 milions de pessetes per a ampliar eixa depuradora, i per a fer una sèrie de col·lectors també al voltant de la depuradora de la Vila. Perquè, bo, les necessitats ho demanden així, i l'obra està adjudicada, o siga, que és una cosa que està fent-se. I allò d'Alfàs la solució està. , no és cap anècdota, qualsevol problema és important. Però jo la zona la conec prou bé, i crec que allò és una anècdota.

Preguntes números 5. 014/00, 5. 015/00 i 5. 016/00 al conseller d'Obres Públiques, Urbanisme i Transports, senyor José Ramón García Antón, sobre la línia ferroviària Alcoi­Xàtiva, que formula el diputat Joan Antoni Oltra i Soler del GP Esquerra Unida del País Valencià (BOCV número 68).

El senyor vicepresident primer:

Moltes gràcies, senyor conseller.

Continuem en les preguntes de l'il·lustre diputat senyor Oltra, de la 5. 014 a la 5. 016.

El senyor Oltra i Soler:

Gràcies.

Segurament també serà una anècdota. Perquè, clar, comparar la línia Alcoi-Xàtiva, ara que està de moda allò de l'AVE i tal, doncs açò és menys que un vagó. Però clar, el problema és que esta línia s'utilitza per part d'una gent. Segurament si estiguera en millors condicions jo pense que s'utilitzaria molt més. En tot cas suposa un nexe d'unió entre les comarques centrals, i després amb València ciutat, via Xàtiva, etcètera. I és un problema molt vell, molt vell. O siga que és un problema que no s'ha plantejat en esta legislatura, sinó que ja ve d'algunes legislatures, i el que pareix mentida és que no es puga resoldre en aquesta legislatura al pas que va.

Perquè, bo, ací també tenim algunes preguntes fetes recentment sobre el tema del conveni que es va signar. Però bo, això no toca hui. Però sí que sabem, perquè en alguna ocasió ens ha contestat així, i a més per declaracions de premsa que vosté ha fet a Alcoi i tal, que el compromís d'aconseguir per part de la Generalitat el traspàs de la titularitat d'aquesta línia, que realment estava condemnada a desaparéixer si hagueren deixat que l'administració central duguera a terme el que pensava. I que està bé que la Generalitat salvara en el seu moment el tema, estiga, diguem mantenint allò.

Però clar, pareix lògic també que d'alguna manera no assumisca solament el dèficit, sinó que puga assumir el que és la titularitat de la línia. I més ara, quan recentment, per part seua ­que jo, vaja, recolze totalment i ahir mateix ho comentàvem en la Comissió d'Obres Públiques­ el tema de negociar en l'administració el tema dels trens de rodalies, que jo crec que és una de les transferències adequades per a què la nostra comunitat puga desenvolupar. I que d'alguna manera, dins d'eixe procés que jo crec que queda ja molt proper, de desmantellament per part de Renfe, i de privatització de determinades àrees, determinades línies, doncs si això no es transfereix a les comunitats autònomes. Jo crec que la nostra està en condicions d'assumir-ho, jo per tant l'anime des d'ací que insistisca en eixa via; lògicament, a mi em pareix bé. Però que ara tenim l'exemple este que no sé allò el que costarà, les altres línies. Esta està costant jo crec que un poquet de més; per tant sí que li demanaríem què és el que està passant en esta qüestió, quines negociacions s'han fet en el ministeri que està motivant un retard que nosaltres considerem absolutament inadequat.

Perquè no estem demanant res de l'altre món al ministeri. I jo, vaja no vull fer referència aquí a allò que es diu el poder valencià, perquè hui en dia ja no l'utilitza ni tan sols el qui ho va inventar. Però jo crec que estem en condicions que se'ns conteste adequadament, i esta transferència demanada es formalitze.

Gràcies.

El senyor vicepresident primer:

Moltes gràcies.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyors diputats.

Tots vostés coneixen i són conscients jo crec que de l'esforç que està fent el Govern Valencià en eixa direcció. El problema que hi havia en 1995 no era un problema de millora de la infrastructura o de freqüència de servicis. El problema era ni més ni menys que la pròpia existència del ferrocarril Xàtiva-Alcoi. Açò era el que es qüestionava quan en l'any 1995 teníem la responsabilitat de prendre decisions, i l'1 de gener de 1996 estava prevista la desaparició de la línia. Vam treballar en eixa direcció i vam evitar que Renfe tancara eixa línia, firmant un conveni en virtut del qual la Generalitat assumia el finançament del dèficit d'explotació, i Renfe es comprometia a realitzar unes obres d'emergència en la línia.

El conveni firmat en 1997 contemplava que la Generalitat cobria el dèficit d'explotació durant el període 1996/1999. Per la seua part, Renfe va realitzar obres de millora en el tram de via més deteriorat, de manera que la duració del trajecte Xàtiva-Alcoi va disminuir en 22 minuts. Va passar d'una hora 29 minuts a una hora i set minuts. Jo crec que són els temps que al senyor Oltra li agraden, perquè l'alta velocitat sé que no és la seua debilitat. (Rient-se)

L'any passat, al mateix temps, vam firmar un segon conveni en Renfe. Bé, hem aconseguit que s'evitara que es tancara eixa línia, i que es feren unes obres jo crec que fonamentals en eixa infrastructura, i que s'havien convertit en un trajecte que era un calvari. I almenys, bo, reduir en 22 o 23 minuts eixe temps, això va ser important. Però no estem resignats a eixa situació i vosté ho sap. Vam firmar un conveni en Renfe després, en un període de vigència 2000/2002, per a, de moment, continuar subvencionant el dèficit d'explotació que s'estima aproximadament en uns dos-cents milions de pessetes a l'any.

I a més estem realitzant un estudi per a la implantació d'un material ferroviari modern, en prestacions adequades per a millorar sensiblement el servici en eixa línia. Perquè no volem resignar-nos a cobrir el dèficit d'explotació, volem que la línia siga rendible. Crec que esta línia pot donar molt més de si, i estem convençuts que es pot arribar uns paràmetres de rendibilitat similars als trams de línies de Renfe, i per això estem treballant jo crec que molt seriosament en eixa recuperació d'eixa línia.

En eixe sentit, els puc anunciar que hem elaborat un estudi sobre la línia Xàtiva-Alcoi, que contempla solucions per a millorar la infrastructura i aconseguir una línia moderna, adequada per a la prestació de servicis molt més atractius per als usuaris: variants del traçat, millora general de la plataforma, condicionament dels accessos a les estacions, etcètera. D'acord en les conclusions d'este estudi, estem perfilant un altre conveni en el ministeri i Renfe, que contemplarà un conjunt d'inversions per a la modernització integral d'eixa infrastructura. A este respecte, cal tindre present que en els pressupostos generals de l'Estat figura una previsió de 1. 900 milions de pessetes per a esta línia, concretament 600 milions en l'any 2001, i 1. 300 en l'anualitat del 2002.

I finalment, el tema de la transferència de la línia ja hem dit que en moltes ocasions és un objectiu d'esta Generalitat el tindre la competència d'eixa línia i capacitat de decidir sobre els servicis de la línia Xàtiva-Alcoi. I en eixe sentit hem mantingut i seguim mantenint negociacions en el ministeri. Encara li dic més. L'objectiu és no sols aconseguir la transferència d'esta línia en concret, sinó una cosa, com vosté deia abans, més ambiciós, que és avançar cap a un model de regionalització de servicis ferroviaris que es presten dins del nostre àmbit.

L'experiència de països com Alemanya, França, Itàlia, Holanda en estos temes creiem que és adequada, i que nosaltres podem aplegar a un tipus d'actuacions, o a un tipus de gestió similar a estos països. A més, el dia crec que va ser 14 de febrer, vam tindre una reunió en el ministre de Foment, en una conferència sectorial sobre el transport, en què un dels temes a tractar era eixos dins de l'alliberament del transport, que, bo, que ens ve obligada com a conseqüència jo crec que d'una bona gestió i d'una filosofia, però també de les directives europees, i que ací, ja des del ministeri, contempla la possibilitat de marcar uns surcos, uns temps en les línies de rodalies, en les línies que tenen àmbit dins de la pròpia comunitat, per a reservar-los per a la comunitat autònoma, i que ella puga realitzar eixe tipus de servicis.

Nosaltres no ens conformem en açò sols, volem alguna cosa més, i en eixa direcció estem treballant en companyia d'altres comunitats autònomes, i també en companyia del Ministeri de Foment.

Gràcies.

El senyor vicepresident primer:

Gràcies, senyor conseller.

Senyor diputat.

El senyor Oltra i Soler:

El problema és que, bo, en este cas són tot bones intencions, que jo me les crec. El problema és que passa el temps i jo m'afegia a les declaracions seues en el sentit que el traspàs de la línia hauria d'estar fet ja fa temps. Perquè les raons que m'ha explicat no les veig jo convincents per part de l'administració central. Quina raó hi ha ací per a no transferir encara aquesta línia. I això dóna que sospitar si en un tema tan debatut com aquest, si estem en estes condicions, què passarà el dia que ja seriosament es plantege la cessió d'altres línies, que fins ara pràcticament quasi no s'ha parlat.

I mentrestant el problema és que, això, que no arriben eixes inversions, que està molt bé posar-les en els pressupostos, però el que està fantàstic és que s'executen. Perquè de quantitats posades en els pressupostos, normalment n'hi ha exemples per tot arreu, ara, que s'executen, això ja és una altra qüestió. I mentrestant, clar, el servici és super deficitari. Done's compte, ara una hora i set minuts d'anar d'Alcoi a Xàtiva, que està ací un al costat de l'altre. Quan es parla de l'AVE Madrid tal una cosa d'eixes, bo, si és que d'Alcoi a Xàtiva quasi caminant abans s'anava quasi igual de temps. O siga, una cosa d'eixes tercermundista. Tenia mèrit. La persona que pujava al tren no hauria que cobrar-li, hauria que donar-li una medalla, perquè això era una persona per a curar-se l'estrés, perfecte, perquè es passejava ací durant tot un dia.

Home, la gent pot esperar, jo crec que en este cas té una paciència més que el Santo Job, que es diu. Però, home, o dóna una solució ràpidament o el dia que la donen és que ningú es recordarà que hi havia una línia Alcoi-Xàtiva, perquè és que pràcticament haurà perdut tots els passatgers. Per tant, nosaltres, sí, l'animen en eixe sentit a què continue en eixa política de demanar que la transferència de les línies de rodalies passen a la comunitat autònoma. Però ací té un exemple, una oportunitat de demostrar que això va en pla seriós, i que l'administració central de l'Estat deu ser conscient, que la comunitat nostra ja fa molts anys que està demanant este tema, i que no trobe cap raó per què això no es transfereix.

El senyor vicepresident primer:

Gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, president.

Senyor Oltra, el que li deia abans. Si anem a alta velocitat, anem massa de pressa, "per a què volem tardar tan poquet? " Si el tren va a una velocitat prudent, és tercer-mundista. En el termino medio eixe no apleguem a posar-nos d'acord, però bé.

Ara, parlant seriosament, bo, que en el ministeri s'haja contemplat en els pressuposts d'enguany i de l'any que ve una inversió de quasi 2000 milions de pessetes per a condicionar eixa línia, millorar el que és la infrastructura, i el que nosaltres estem preparant un plec de condicions per a col·locar damunt d'eixa línia un ferrocarril en unes millors condicions, va en eixa línia.

Si el ministeri contempla eixos pressupostos ací, no és ni més ni menys per les negociacions que estem duent en ells, que nosaltres volem eixa línia, que va a haver una transferència d'eixa línia a la comunitat, i el que passa és que no volem la línia en les condicions que està ara, volem la línia en unes condicions millors, en unes inversions del ministeri que ha de fer-ho ací dins. Aleshores està previst en els pressupostos d'enguany i de l'any que ve, estem acabant d'elaborar eixe conveni. I al mateix temps estem treballant en una direcció no sols de la línia Xàtiva-Alcoi, sinó en una política global del que és de competències i de política de transport dins de la comunitat, que ens aconsella no sols quedar-nos en eixa línia, sinó en altres actuacions i en altres línies també del ministeri, com són les rodalies i com són altres trens regionals també.

Moltes gràcies.

Pregunta número 5. 130/00 al conseller d'Obres Públiques, Urbanisme i Transports, senyor José Ramón García Antón, sobre el soterrament de les vies de ferrocarril al tram La Encina-Alacant, que formula el diputat Eduardo Vicente Navarro del GP Socialista­Progressistes (BOCV número 71).

El senyor vicepresident primer:

Gràcies, senyor conseller.

El senyor Vicente Navarro:

El senyor vicepresident primer:

Moltes gràcies.

Senyor conseller, té vosté la paraula.

El senyor conseller d'Obres Públiques, Urbanisme i Transports:

Gràcies, president.

El senyor vicepresident primer:

Moltes gràcies, senyor conseller.

Senyor diputat.

El senyor Vicente Navarro:

El senyor vicepresident primer:

Gràcies, senyor diputat.

Senyor conseller.

El senyor conseller d'Obres Públiques, Urbanisme i Transports:

Preguntes números 5. 055/00, 5. 056/00, 5. 057/00, 5. 058/00 i 5. 059/00 al conseller de Cultura i Educació, senyor Manuel Tarancón Fandos, sobre l'institut Tetuan 14 de Castelló de la Plana, que formula el diputat Ramón Cardona i Pla del GP Esquerra Unida del País Valencià (BOCV número 68)).

El senyor vicepresident primer:

Moltes gràcies, senyor conseller.

Acabades les preguntes de control al conseller d'Obres Públiques, Urbanisme i Transports, passem a les que es formulen al conseller de Cultura i Educació, senyor Tarancón, sent les primeres les del senyor Ramon Cardona, que van de la 5. 055 a la 5. 059.

Té vosté la paraula, il·lustre diputat senyor Cardona.

El senyor Cardona i Pla:

Gràcies, senyor president.

Senyor conseller.

La setmana passada o l'anterior, ja no recorde perquè el temps passa molt a pressa, vam parlar amb vosté del tema de l'absència, de la carència d'un institut en la zona oest de Castelló. I li he de dir que el procés seguit des d'aquell moment fins ara a mi em pareix molt encertat. És a dir, probablement la col·laboració entre la conselleria i l'ajuntament, també la pressió veïnal i el nostre sugge-riment, han fet que, probablement, puga existir un institut a la zona oest de Castelló, un institut nou.

Però açò, que està relacionat totalment amb este tema, va sobre el Tetuan 14, que per explicar una miqueta als diputats i diputades ací presents, és una caserna de l'exèrcit en què s'estan fent obres per a ubicar un institut de manera provisional. És a dir, els alumnes de la zona oest de Castelló ara estan acudint a Penyeta Roja de manera provisional, per a després assistir aquí al Tetuan 14 a l'espera que es construïsca l'institut nou, que creem que serà més ràpid que la Jaume I deixe el seu edifici d'humanitats.

Però en este cas concret, en el Tetuan 14, ens trobem que el director territorial de Castelló va dir que estarien les obres acabades per a setembre, després va dir per a Nadal. Nosaltres estes preguntes les vam fer en octubre, però clar, estem ja començant març, a finals de febrer, i encara estes obres no estan acabades.

Nosaltres li preguntem concretament que quan està previst que s'acaben les obres de Tetuan 14, quan està previst que els alumnes puguen passar a ocupar estes dependències, i a més li fem referència al fet que este institut, esta caserna, està bastant aïllada del centre urbà, i al voltant no està totalment urbanitzat. És a dir, falta il·luminació, falten voreres, és a dir, que això també pot provocar algun tipus de perill. I per això li preguntem si han sol·licitat a l'Ajuntament de Castelló la reparació d'aquestes deficiències, si la conselleria té prevista alguna actuació per a previndre aquests perills i finalment, donada la distància d'algun dels barris que han d'anar a este institut, si hi ha alguns alumnes que tindran dret a transport i quins alumnes seran aquests.

Moltes gràcies.

El senyor vicepresident primer:

Moltes gràcies, senyor Cardona.

Senyor conseller. (El senyor conseller parla sense micròfon) Si toca vosté el polsador, li done la paraula. Té la paraula.

El senyor conseller de Cultura i Educació:

Ara? Sí. Moltes gràcies, senyor president.

Senyor Cardona.

Efectivament, hi ha hagut un canvi de decisió respecte a l'institut número 10, que permetrà avançar més d'un any amb tota seguretat tindre un institut nou en la zona oest de Castelló.

Com vosté sabrà, perquè es va anunciar l'altre dia, l'ajuntament ha posat a disposició, precisament al costat del campus de Borriol, un solar de 25. 000 metres quadrats, que permetrà la construcció d'un institut nou. Donat que estem en un institut d'unes línies que no té cicles formatius, que és el que normalment sol fer més complex el projecte, podrem treballar amb la suficient celeritat i guanyarem, com dia, més d'un any a no haver d'esperar que es buide l'edifici d'humanitats del campus de Borriol.

Efectivament, com vosté diu. Bé, fa unes quantes preguntes. La primera respecte les obres. Les obres del Tetuan 14 estan pràcticament acabades. Una altra qüestió és que els alumnes de l'institut número 10, que estan ara en Penyeta Roja, es traslladen o no. La comunitat educativa vol acabar el curs on està perquè estan bé, i en conseqüència, no vol moure la provisionalitat de la provisionalitat. Pareix lògic.

Les obres del Tetuan 14, no obstant això, havien de fer-se igual, perquè com vosté sap, han de començar en l'últim trimestre de l'any, calculem, perquè eixirà a licitació el primer semestre l'adequació del politècnic de Castelló. I per tant, els alumnes del politècnic seran els que aniran a Penyeta, i els que ara estan en Penyeta ja el curs que ve començaran el curs de manera provisional fins que s'acabe l'institut en el Tetuan 14.

Com vosté diu, efectivament, estava en una situació que obligava a gestions amb l'Ajuntament de Castelló, que s'han fet, per a la ubicació de voreres i il·luminació. Eixa gestió s'ha fet i l'ajuntament actualment està instal·lant açò, millorant, per tant, l'entorn del Tetuan 14.

I respecte al transport, tots els alumnes que tinguen necessitat de transport tindran transport gratuït per a poder accedir al centre.

Moltes gràcies.

El senyor vicepresident primer:

Moltes gràcies, senyor Tarancón.

Senyor Cardona.

El senyor Cardona i Pla:

Gràcies, senyor president.

Sí, senyor conseller.

De les coses que ha comentat, que es posen voreres i il·luminació era imprescindible, fea a muntó de falta. El que sí que de les coses que vosté ha comentat, per exemple, les obres ara en este moment certament no estan acabades ni en procés d'acabament. Esperem, de totes formes, que en setembre estiguen ja acabades. Però li ho dic perquè el director territorial sí que va dir que en setembre o octubre estarien acabades, i ara en este moment ninguna de les tres plantes que té l'institut. És una informació, a vore, del dia 21 d'este mes, és a dir, fa set dies; per tant, no s'ha pogut avançar molt. Ninguna de les tres plantes tenia les aules acabades, encara estaven els rajols sense lluir, el sostre era ple de cables. En fi, tampoc li vaig a dir tota la d'això. No estava col·locat l'ascensor, etcètera, etcètera.

Simplement açò li ho dic perquè sí que ens agradaria. sí que ens pareix necessari que a setembre els alumnes que ara estiguen anant a Penyeta puguen anar ahí. Perquè també ens pareix necessari, com vosté ha comentat, que el Politècnic es remodele. I, per tant, si no s'acaba el Tetuan, difícil ho vorem.

Jo, la veritat, ara en este punt m'agradaria també preguntar-li per l'adequació del que quedarà a les tasques educatives. Perquè, la veritat, no hem pogut anar a visitar-lo personalment, hi ha un cert impediment per a entrar. I sí que m'agradaria preguntar-li per si les obres estes que estan fent a Tetuan 14 tindran les condicions, diguérem. ­ja sé que és provisional, no li anem a demanar tots els serveis d'un institut complet­, però si estaran disposats per a tindre, per exemple, laboratoris, o per a tindre biblioteca, per a oferir els serveis mínims que un institut ha de tindre. I també si les obres de l'ajuntament realment estaran acabades per a setembre amb les voreres i amb la il·luminació correctes per a la urbanització de la zona que l'envolta.

Moltes gràcies.

El senyor vicepresident primer:

Gràcies, senyor diputat.

Senyor conseller.

El senyor conseller de Cultura i Educació:

Moltes gràcies, senyor president.

Senyor Cardona.

Efectivament, estaran. no és que estaran acabats a setembre, és que bàsicament les obres de Tetuan 14 estan acabades. Vosté pot tindre una imatge, una fotografia, que falta per lluir una paret. Bé, tècnicament això és cosa de dies. I els servicis tècnics d'això ens parlen, que estarien en perfectes condicions per a poder traslladar als alumnes de manera immediata.

Però no té massa sentit ­vosté estarà d'acord amb mi­, en la situació en què estan ara mateix els alumnes de l'institut número 10, que en un mateix curs estiguen en dos situacions provisionals. Estan en Penyeta, estan bé. Penyeta s'ha de buidar perquè ahí han d'anar els alumnes del politècnic en setembre. En setembre tot això estarà en perfecta disposició, incloses les millores de l'ajuntament, de voreres i d'il·luminació, en el Tetuan 14 per a deixar en les millors condicions possibles eixes instal·lacions, que tindran les garanties suficients per a una situació de provisionalitat.

Moltes gràcies, senyor president, i moltes gràcies, senyor Cardona.

Preguntes números 5. 119/00 i 5. 123/00 al conseller de Cultura i Educació, senyor Manuel Tarancón Fandos, sobre la ubicació del professorat del curs escolar 2000­2001 i sobre els centres escolars que tenen vacants de professorat sense cobrir, que formula la diputada María Dolores Mollà Soler del GP Socialista­Progressistes (BOCV número 71)

El senyor vicepresident primer:

Gràcies a vosté, senyor Tarancón.

La il·lustre diputada María Dolores Mollà, per a les preguntes 5. 119 i 5. 123.

La senyora Mollà Soler:

Moltes gràcies, senyor president.

La falta de profesorado produjo un descontrol en los centros al no poder atender al alumnado. Hubo dos cosas que sí que son bastante históricas, ya que a ustedes les encanta eso de la historia. Primero les diré que no se han cubierto ni siquiera las bajas de larga duración, como fueron las de maternidad. Y sobre todo los alumnos, un día no lectivo, se manifestaban ante los servicios territoriales de educación pidiendo el profesorado.

El senyor vicepresident primer:

El senyor conseller de Cultura i Educació:

Y respecto, por lo que decía usted si los equipos técnicos han tomado medidas, respecto. Por una parte, hay que modificar la gestión de bolsas, porque el derecho de los docentes ­insisto, es un acuerdo firmado con las centrales sindicales para que puedan renunciar los interinos a las plazas a tiempo parcial cuando se les ofrecen­ es un derecho muy loable, pero no hay que sobreponerlo nunca a los derechos de los estudiantes a tener a su profesor desde el inicio de curso escolar.

El senyor vicepresident primer:

Moltes gràcies, senyor Tarancón.

Senyora diputada.

La senyora Mollà Soler:

Gràcies, senyor president.

Senyor conseller.

M'agradaria que el començament del pròxim curs fora modèlic, però vosté es queda amb les seues dades i jo em queda amb les meues.

El tractament que està donant vosté a l'escola pública fa molt de mal. Ja que vostés no aporten mitjans, aporten intel·ligència, capacitat, talent.

Ha d'envoltar-se de bons professionals, que vosté sap que en eixa casa en té. Faça cas als equips directius dels centres, que són els que dia a dia estan trobant-se amb els problemes. Faça cas.

Cuide al professorat, el té molt abandonat. Siga transparent amb l'adjudicació de places vacants. El caos organitzatiu en el mes de setembre ha sigut terrible. Siga transparent. I si no és pressencial, faça cas a l'ordre que demanen els professors. Faça cas, per favor. I d'una volta per totes, per a vore un autèntic, un creïble pla per normalitzar l'ensenyament públic. Per favor.

Gràcies.

El senyor vicepresident primer:

Señor conseller. (S'interromp la gravació)

El senyor conseller de Cultura i Educació:

(Inoïble) . Cholbi.

Anem a vore. Li estava explicant que, efectivament, en algun cas aïllat de secundària la gestió de la incorporació al curs, en funció del que ha ocorregut, és manifestament millorable, dins d'un conjunt d'inici de curs que. No som nosaltres, ja li he explicat o li he ensenyat abans qui deia que havíem tingut un inici de curs modèlic.

En secundària cal millorar una sèrie de qüestions que afecten a gestió, gestió interna de la casa, parlant de la conselleria, en la mesura que és solament interna de la casa. Implica també la representació social, els representants del professorat, en el sentit que és necessari canviar un model de gestió de borses que ha demostrat la seua obsolescència de manera claríssima.

I, per un altre costat, assegurar també que tenim dotació suficient, mitjançant l'oferta d'ocupació pública i les borses de treball que puga generar eixa pròpia oferta, per a tindre el curs en absoluta normalitat el mes de setembre. Insistisc que estem parlant en secundària i d'aspectes molt parcials, que són els professors que havien d'optar a una plaça a temps parcial i alguns cicles formatius que són conseqüència dels alumnes que no aproven l'accés a la universitat. I que, en conseqüència, no podem saber quina és la demanda d'eixos alumnes fins que no tenen les seues notes d'accés a la universitat i, per tant, una vegada ja el curs començat. I és impossible tindre una previsió anterior.

Però eixes són qüestions menors que amb el model de gestió de les borses i amb l'oferta d'ocupació pública que hem anunciat hui i que anem a posar en marxa, quedaran absolutament resoltes per a l'inici del pròxim curs.

Moltes gràcies.

Interpel·lació al conseller de Cultura, i Educació, senyor Manuel Tarancón Fandos, sobre política general de la Conselleria de Cultura i Educació en matèria del llibre i la indústria editorial valenciana, que formula el diputat Francesc Colomer i Sánchez, del GP Socialista­Progressistes (RE número 13. 879, BOCV número 50)

El senyor vicepresident primer:

Moltes gràcies, senyor Tarancón.

Finalitzat el torn de preguntes orals, continuem amb les interpel·lacions, entrant en el punt número 9, que és al conseller d'Educació i Cultura, que li formula el diputat Franscesc Colomer i Sánchez, del Grup Parlamentari Socialista­Progressistes.

El senyor Colomer i Sánchez:

Senyor president.

Senyories.

Senyor conseller, bona vesprada.

El meu grup porta a debat un tema que pensem que és fonamental per a la cultura valenciana. Pensem que estem davant d'una activitat industrial inqüestionable. Estem davant d'allò que s'anomena un sector productiu de l'economia, almenys a priori, almenys teòricament. Altres comunitats de l'Estat i altres països sí que han fet possible que això siga una axioma, vull dir, allò que s'anomena una veritat de què ningú dubta. Aquí tan sols podem parlar que és ­torne a dir-ho­ sobre el paper una possibilitat i una potencialitat per desplegar. És una qüestió certament inèdita, podríem anomenar, si li sembla bé.

La indústria del llibre, vosté sap que queda vertebrada a tot arreu a partir de la indústria editorial, que és la que dóna vida a molts subsectors: el paperer, el de les impremtes. articula el comerç i la distribució, permet l'existència de llibreries i abriga ­per dir-ho així­ la supervivència dels autors, dels creadors, dels literats, dels escriptors, en este cas, els nostres.

I, parlant d'autors, excuse dir-li què signifiquen. Sempre han significat, doncs, un element fonamental de referència en el que és la reputació d'un país, i fins i tot han ajudat a crear la percepció que des de fora, des de l'estranger es té d'un país, la idea dels escriptors, dels creadors, dels autors. La literatura d'un país, sens dubte, compta sobre manera, és un actiu valuosíssim per tal de determinar quin és el prestigi que té eixe país. Jo crec que eixe és un fet universal i el nostre país, la nostra comunitat, no ha de ser diferent.

En este moment, senyor conseller, no és possible, o no deuria ser possible, que la indústria editorial, mantindre-la, existir, fóra quasi una qüestió d'herois. Viure en la precarietat, viure pendent sempre d'un fil, viure en la tensió i en l'angoixa que significa esperar possiblement en la conjuntura de crisi que incremente la mortalitat d'estes empreses, doncs no és el millor escenari possible per tal d'afrontar el que ­torne a dir-li-ho­ és un element fonamental de la indústria cultural. Deuria ser-ho.

Diuen ­és una dita, que en este cas, en el tema que ens ocupa, es compleix perfectament­ que resistir ja és véncer, resistir ja és guanyar. I és el que, malauradament, senyor Tarancón, li passa a este sector. Quan l'èxit d'estes empreses se situa en no tancar, la veritat és que la realitat és preocupant.

El drama, senyor conseller, és que des que tenim competències exclusives en esta qüestió, no hem sigut capaços aquí, jo crec que eixa és una reflexió col·lectiva que ens hem de fer, d'articular, de consolidar, d'enfortir, de fer que siga solvent una producció editorial. Tampoc audiovisual, tampoc teatral, però en el tema que ens ocupa, l'editorial, no hem sigut capaços de consolidar-la. I és l'espina dorsal, com als països més avançats en matèria cultural, és l'espina dorsal, este tipus de sectors, este tipus d'indústria, de la producció cultural d'eixe país.

I res té a vore la dinàmica, la vitalitat d'este sector amb la dinàmica i la vitalitat d'altres indústries valencianes, que sempre se'ns ompli la boca dient. quan parlem del taulell, dels cítrics, quan parlem del joguet, del moble, parlem sempre dels valors dels empresaris que s'han arriscat, sempre contem com si fóra una epopeia, doncs, els venedors de cítrics que en el seu dia es van aventurar arreu del món per a exportar eixa indústria, i sempre, doncs, tenim eixe referent ­que jo crec que és cert­ del caràcter emprenedor, innovador, la capacitat de generar il·lusió, de crear riquesa. d'altres indústries, però quan parlem de la indústria valenciana, el nostre discurs decau, el seu discurs ni tan sols existix; vosté és incapaç en este moment d'explicar en fòrum públic que tenim una indústria cultural forta.

El conseller d'Indústria després crec que ha de parlar, i segurament dirà que tenim que un sector empresarial fort, emprenedor. Per què? Per què eixes diferències? Vull dir, alguna cosa falla. Estic fent una intervenció que voldria, senyor Tarancón, que la interpretara des d'una vocació absolutament positiva i constructiva, és un deure que tenim de reflexionar per què la indústria de la cultura fa aigües i altres sectors de la indústria valenciana. que jo crec que el caràcter, el tarannà valencià, la capacitat d'innovació, de tindre empenta, de sortir a exportar productes, doncs, la mateixa, no? , perquè els recursos humans, el capital humà és el mateix. Si existeix allò que s'anomena el geni valencià, deuria ser el mateix, però alguna cosa falla quan parlem estrictament del món de la cultura.

Vosté sap que al nostre país conviuen dues llengües i dues cultures que no han acabat mai d'harmonitzar, de trobar el punt d'equilibri més desitjable i, a més a més, bé, d'eixa dualitat hi ha una que sempre ha sortit perdent, que és la valenciana, la producció de la literatura valenciana és molt més feble que la castellana, i a més a més, ens trobem amb un element de distorsió negatiu, profundament nociu, que és la pressió fortíssima que la cultura anglosaxona exhibeix damunt de les nostres cultures. Jo crec que ahí caldria que vosté es plantejara polítiques per a garantir el dinamisme dels productes literaris nostres elaborats en qualsevol de les dues llengües, però bàsicament en aquella més feble, en aquella que ha sigut, històricament, més penalitzada. Vosté deuria, allò que s'anomena, discriminar positivament en favor del llibre en valencià, posar l'accent en el valencià. Perquè és el patrimoni col·lectiu sobre el que planeja l'amenaça d'extinció més clara. Hi ha un antropòleg nord-americà ­que no recorde ara el seu nom­ que diu que quan una llengua està amenaçada, quan una llengua desapareix. I en desapareixen al món, no sé si és el cas, no vull que siga el leitmotiv ­per dir-ho així­ del debat d'avui, el perill en què es puga trobar el valencià, però cada vegada que se l'ataca, se'l discrimina, se'l condemna a ser poqueta cosa, a ser marginal, residual, doncs, este antropòleg diu que cada vegada que desapareix una llengua ­és la reflexió que li vull fer­ és quelcom tan greu com si caiguera una bomba al Louvre, al museu.

Vull dir, jo participe d'aquesta idea. I això, que és una frase eloqüent, graciosa, il·lustrada d'una persona, això és un repte per als polítics. Per als polítics de comunitats com aquesta, que tenim una singularitat, que tenim una llengua i que o es preocupa vosté per la indústria editorial valenciana o no ho farà cap conseller de cultura del món. Vosté juga un paper original, singular, exclusiu, que només el pot jugar vosté o el titular de la seua conselleria. Jo crec que eixa és una qüestió fonamental.

I no entendreu així, no treballar en aquesta direcció és, precisament, remar en direcció contrària. I, en definitiva, són les qüestions que li volíem comentar. Encara em queda un minut, senyor conseller, per a dir-li, que va ser un mal símptoma que en la darrera crisi que va experimentar el sector, que va ser quan el govern central va dictar un decret per a l'alliberament del preu dels llibres de text. que no tinc temps per a fer tot el raonament, però vosté sap perfectament, perquè supose que es va enterar del conflicte, va significar un atac frontal a la línia de flotació financera de les biblioteques, de les llibreries, que en tota la cadena que ara ens ocupa del sector industrial del llibre, juguen un paper també fonamental.

L'actitud de vosté i del govern Zaplana va ser nul·la, va ser inexistent. No hi va haver cap tipus de política de reacció, de compensació, de correcció del que va ser un atac frontal a la petita llibreria en favor de la gran superfície, si parlem de la indústria del llibre. Va ser un mal símptoma, és el darrer referent que per passiva, no per activa, per omissió, no per acció, ha protagonitzat vosté.

Per tant, amb eixa nota negativa, voldria acabar dient-li que ara l'escoltarem, perquè es tracta d'això, que ens explique els seus plans per tal de fer sobreviure un sector fonamental per a la indústria cultural valenciana.

Gràcies.

El senyor vicepresident primer:

Moltes gràcies, senyor Colomer.

Senyor conseller Tarancón.

El senyor conseller de Cultura i Educació:

Senyor president.

Senyor Colomer.

Senyories.

Estic d'acord amb tot el que ha dit vosté respecte a la importància del sector. Estic en absolut desacord amb la seua diagnosi. I estic en desacord superlatiu amb el seu juí sobre l'acció del Govern.

Mire, jo vullguera dir-li una cosa: este Govern és el primer que planteja ­i no existix en totes les autonomies­ posar en marxa, per la importància del sector, una direcció general específica, la Direcció General del Llibre.

Crec que, de vegades, hi han actuacions o hi han gestos que signifiquen o que van més enllà del mateix contingut, si es detalla. Però el fet d'haver pres eixa decisió, canvia radicalment el panorama de la política de recolzament al sector editorial a què ara vaig a referir-me. Per això li dic que estic d'acord amb el que vosté ha dit respecte a la importància del sector, però absolutament en desacord respecte a l'activitat o les línies d'actuació d'este Govern. Amb el benentés que estem parlant d'un sector on sempre és possible anar més enllà, però on deuríem vore comparativament, doncs, què estava fent-se i què se fa. I, si li pareix, per no mirar arrere, què estava fent-se, i partir de la base ­com li dia abans­ que la mateixa decisió de crear una direcció general específica marca la sensibilitat i la importància que el govern del Partit Popular li dóna al sector del llibre i al sector editorial.

La política de protecció del llibre la tenim estructurada en quatre apartats. Vaig a ser breu, però. contar-li totes les línies d'actuació que justifiquen les meues paraules d'introducció, és a dir, el més absolut desacord amb vosté respecte a allò que estem fent o que diu vosté que no estem fent de recolzament al sector editorial.

Són quatre apartats. El primer, la potenciació dels segments lligats a la creació del llibre mitjançant ajudes dels autors i escriptors, destacant les línies d'ajudes a les delegacions d'escriptors de la Comunitat Valenciana i a les associacions d'il·lustradors de la Comunitat Valenciana. Una segon línia, o un segon apartat, seria el suport i potenciació del sector editorial pròpiament dit quant ajudes a la producció editorial en valencià i ajudes a la producció de línies editorials en castellà, les dos llengües a què vosté es referia amb discriminació prou positiva: 42 milions són les ajudes a la producció editorial en valencià i 17 les ajudes a la producció editorial en castellà.

Les comparacions s'han de fer sobre valors sempre relatius. Això suposa més allà del 200% del que l'últim pressupost del govern socialista donava de suport a l'ajuda editorial. Estic dient més allà del 200%. I, a més, amb la voluntat que anirà veent-se en els successius pressupostos d'anar incrementant de manera progressiva.

Destacar les següents línies: a més de l'editorial en valencià i producció editorial en castellà, les ajudes als projectes editorial singulars és una línia molt important, en tant que fa possible ­ja ho diu el seu nom, són projectes editorials singulars­, fa possible que aquests projectes de les nostres editorials, que podrien, des del punt de vista comercial no tindre viabilitat, si són culturalment interessants, s'ajuden i, en conseqüència, se fan viables. Perquè estem davant d'un sector, vosté s'ha referit a l'aspecte industrial, però estem davant d'un sector que té una importància cultural capital i, per tant, aplicar al sector editorial i al sector del llibre, aplicar-li el mateix tractament que a un altre sector industrial en el mercat, en un mercat obert i competitiu, és absolutament impossible.

Estem davant d'un sector que sí que té una part, un caire important d'indústria, però que és molt més important pel seu pes cultural. I a més d'això, tenim els premis als llibres millor editats, que és un estímul, sense dubte, perquè les nostres editorials facen un esforç per la qualitat en l'edició. I que són totes línies que són noves, estes dos últimes són noves des d'enguany.

Dins d'eixa política de suport al sector editorial, hem de destacar la creació l'any 2001 de dos noves línies pressupostàries d'ajudes a la producció de llibres de caràcter professional i una línia d'ajudes a l'edició de revistes culturals.

De la mateixa manera, la conselleria, en el seu suport a la producció de llibres, té previst un apartat important per a la compra institucional d'obres que, per alguna de les seues característiques, no puguen participar en les convocatòries d'algunes d'estes línies o d'estes ajudes a què abans he fet referència, i per tant, que sempre tingam eixa possibilitat que alguna iniciativa editorial interessant, no entrant en les línies anteriors perquè la pròpia creativitat, la pròpia espenta del sector editorial valencià, pot anar més avant o pot anar per davant de l'Administració mateixa, i en conseqüència, una iniciativa editorial pot enfocar-se en algun aspecte que no haja previst l'Administració per a ajudar-la, té este apartat, de manera que ningú en eixe sentit quedara fora de les possibilitats d'ajudes a la producció editorial.

Una tercera part seria la promoció del llibre valencià mitjançant les següents ajudes: Les ajudes a les seccions d'editors de llibres i empreses editorials de la Comunitat Valenciana per a l'organització i participació en fires del llibre, congressos i activitats semblants. I una partida per a fomentar la promoció de llibre mitjançant la presència del llibre valencià a les fires de Bolonya i Liber, les més importants i que hem considerat que no haurien de faltar, i per a la col·laboració amb els sectors del llibre implicats en la celebració per a la pròxima tardor d'una sala del llibre. De la mateixa manera, dins de la política de promoció i difusió del llibre valencià, la Conselleria de Cultura i Educació continua amb l'edició de la revista Lletres Valencianes, que en el present exercici, després d'un primer any de rodatge, presentarà un nou disseny i format.

I un quart aspecte, cal destacar un quart aspecte: el suport institucional al llibre contemplat en la seua dimensió històrica i patrimonial que propicie l'estudi i la difusió d'autors valencians i permeta realitzar activitats d'investigació i de promoció cultural mitjançant una sèrie de línies, bàsicament convenis: convenis amb l'Ajuntament d'Oliva per a l'edició de les obres de Gregori Maians, el conveni amb la Fundació Miguel Hernández, amb la Fundació Max Aub, el premi de poesia Miguel Hernández i el premi de poesia Ausiàs March.

Li he parlat del que són línies d'ajudes a les nostres editorials, però dir-li també que, conseqüentment, qualsevol tipus d'activitat que estiga relacionada o al voltant del món del llibre és una ajuda també indirecta a la producció editorial:

La Llei del llibre mateixa, que jo espere portar dins d'este semestre a esta Cambra, una vegada estiguen rebudes les al·legacions de tots els sectors socials implicats, i que començarà a partir d'ahí la seua tramitació jurídica i parlamentària.

Les novetats que anem a posar en marxa com a ajudes a la creació literària i el foment de la lectura per a les persones majors.

El programa de foment de lectura, que començarà en abril d'enguany, abril de 2001, en Sant Miquel dels Reis, en la Biblioteca Valenciana, i en què es donaran cursos periòdics en les tres províncies de la comunitat, junt amb l'Associació Germán Sánchez Ruipérez, de Anaya, i que té una enorme importància per a la formació de bibliotecaris en allò que és la feina de promoció de la lectura en l'àmbit de les biblioteques.

El fet mateix de la modificació quant a les novetats bibliogràfiques per a incorporació a les biblioteques públiques, que abans es fea de forma anual i que a partir d'ara ja es fa via internet i de forma mensual, de manera que allò que són les novetats de les nostres editorials tenen, diguem, una millor informació i una millor transmissió a les biblioteques públiques per la seua incorporació als fons bibliogràfics i una sèrie d'iniciatives des de la mateixa direcció general.

El mer fet que esta direcció general existisca possibilita una política pròpia i genuïna del llibre i de recolzament al sector editorial com mai havia hagut en esta comunitat i com mai abans ningun govern havia fet.

En conseqüència, des de la coincidència amb vosté de tan fonamental que és este sector, el sector editorial, per al món de la cultura, el compromís ferm i la voluntat de seguir avançant en allò que és el recolzament des del Govern de la Generalitat de manera progressiva i, indubtablement, en una sèrie d'aportacions pressupostàries econòmiques molt més substancioses de les que abans, inclús abans de la creació de la Direcció General del Llibre, teníem en el nostre pressupost.

Moltes gràcies, senyor president.

Senyor Colomer.

El senyor vicepresident primer:

Moltes gràcies, senyor conseller.

El senyor Colomer, per a rèplica.

El senyor Colomer i Sánchez:

Senyor president.

Senyor conseller.

L'excusa, sempre que es parla d'esta qüestió, és dir que vostés han creat una direcció general, que després l'estem escoltant i parla d'ajudes per valor de 42 milions de pessetes. Jo li establiria aquí una analogia, en un tema que també passa per ser buque insignia de la gestió Zaplana, que és el turisme. Allí, diguem, el botí polític, per dir-ho així, el gran aval per a passar com a bon gestor no és haver creat res, perquè es va prometre una conselleria i no hi ha conselleria, però igual es treballa. A la millor vosté crea estructura, està vosté aquí avui esta vesprada molt administrativista, però a la millor és insolvent en eixa estructura. Per tant, a la millor no sé si encara és pitjor, perquè es frustren expectatives i es frustra, en definitiva, el que podria ser i no és. De manera que si la seua intervenció es basa en eixa estructura i en mirar enrere, en establir comparacions sempre, el dolor de torticoli que vosté deu tindre, sempre mirant que abans es feia menys i tal, no farem mai un debat seriós, senyor conseller.

Jo crec que el que volen els escriptors i les editorials, que jo crec que és un objectiu molt legítim, molt noble: és ser llegits quant més millor, i vendre llibres quants més millor. I per què dic açò si faig i vull fer referència al llibre en valencià? Perquè cada vegada que vostés han frivolitzat sobre la segregació de l'idioma, de la llengua; sempre que ens han encarat a tindre una vocació de ser la perifèria de la perifèria, no s'ajuda massa ni a l'escriptor ni al creador ni a l'editor, que el que vol és que el seu producte, el llibre, siga un bé de consum i que es compre quant més millor. I que tota eixa gran potencialitat que tenim no és cap drama ­estic parlant d'àrees geogràfiques més àmplies que la nostra, ja sap vosté per on vaig, no? ­, no és cap drama sinó que és un món d'oportunitats, allò que Zaplana va intentar posar de moda, com si fóra l'inventor també de la paraula, "la España de las oportunidades". En este tema, quantes més oportunitats per als escriptors i les editorials, millor, senyor conseller.

I ho dic perquè és positiu que la nostra llengua literària siga única per a escriptors i lectors valencians, catalans, balears, andorrans, rossellonesos, etcètera. Jo crec que eixa qüestió, que no sé si la té molt clara vosté, senyor conseller, és fonamental per a eixamplar l'angular mercantil, que és del que estem parlant. Jo avui li parle, lògicament, de cultura, des de la perspectiva que volem que siga comprés el tema que ens ocupa com una indústria i com un sector productiu, perquè això és el que fa progressar el valor de les societats i la qualitat cultural, educativa, espiritual, dels pobles. I des d'eixa perspectiva és des de la qual nosaltres estem provocant este debat.

Jo crec que vosté deuria superar el regat en curt, la línia de les subvencions, les ordres que recurrentment apareixen i els editors van a vore què cau i tal, superar això, perquè el sector tampoc és el que vol. El sector tampoc vol viure exclusivament de les subvencions. Tampoc es vol, no hi ha cap escriptor que vulga que se sobrevalore la seua creació, la seua capacitat d'innovar i de crear. No estem parlant d'això. Vostés deurien preservar l'ecosistema cultural nostre davant de les amenaces que li he dit en la primera intervenció i ajudar ­perquè no, senyor conseller? no ho ha dit vosté i li ho proposem formalment en este moment­, ajudar a traduir els nostres escriptors de les dues possibilitats, valencianoescrivents i dels altres, a altres llengües, fins i tot a l'anglés. Per què no? Que tenim complex d'inferioritat? Mai ens coneixeran si no som traduïts i entrem en circuits mercantils internacionals. Perquè això és el que ajudarà que es tinga una percepció més elevada, més digna, de la nostra Comunitat Valenciana, que jo crec que vosté deuria estar absolutament interessat en eixa qüestió.

Els escriptors, senyor Tarancón, tampoc volen que la seua edició siga adquirida íntegrament per les institucions públiques. No. Eixa caritat no la vol ja ningú. I jo crec que el llibre institucional, que vosté m'ha donat la impressió que posava l'accent que eixa és una línia seua, el llibre institucional jo crec que es deuria posar en quarantena, mire el que li dic, i prenga nota o reflexione tranquil·lament. Perquè el sector, el professional, pot estar pensant que és un element d'intrusisme, de competència deslleial, que a més es fa des d'una postura d'autoritat i de força, que és sempre la del poder de l'Administració, l'institucional i tal. I el llibre institucional és un element de perversió al final, perquè el fan descarrilar del circuit natural de distribució, comercial, etcètera; perquè se'l queden els vips, entre cometes, de sempre; perquè no arriba al gran públic i perquè es priva al gran públic del que és el patrimoni col·lectiu i la capacitat de creativitat de la nostra societat.

Per tant, voldria acabar, que no em queda temps, ja me n'estic passant, dient-li que la qüestió del llibre institucional és fonamental. Vosté no ha parlat ni de traduir els nostres escriptors ni de canviar la política del llibre institucional. Que no és baladí. El llibre institucional, sumen tot el que fan en competència deslleial i des d'una actitud de força l'Administració. Vaig a intentar ser objectiu: no esta; totes, senyor Tarancón. Però ara li toca governar a vosté, traure les castanyes del foc a vosté i resoldre este element pervers que és el llibre institucional de competència deslleial a vosté. I en eixe sentit, des d'Agricultura, Indústria, la quantitat de vegades que juguen a editors l'Administració. Clar, això és terrible i nociu per al sector.

De manera que, com allò que se sol dir, "zapatero a tus zapatos", conseller als seus llibres. El món del llibre valencià l'espera. I sempre que vulga vosté anar en la direcció que li hem assenyalat, estarem junt a vosté per a col·laborar, i sempre que menyspree els escriptors valencians o que porte polítiques erràtiques o no valentes o no innovadores, estarem aquí per a recordar-li els seus deures.

Gràcies.

El senyor vicepresident primer:

Moltes gràcies, senyor Colomer.

Senyor Tarancón.

El senyor conseller de Cultura i Educació:

Senyor president.

Senyories.

Senyor Colomer.

Jo volguera dir-li una cosa en primer lloc, i lamentar el marcador, perquè ha tocat vosté. Té la virtut, jo crec que positiva, això denota el seu nivell d'intel·ligència, té la virtut positiva de tocar temes que precisarien hores cada un d'ells, i és molt difícil sintetitzar. Jo vaig a intentar sintetitzar en els quatre minuts i mig que queden, però el convide que tots els que ha tocat, que són tots fonamentals, els convertisca en altres interpel·lacions i podrem tractar-los ací.

Un d'ells és lligar la supervivència d'una llengua al seu àmbit i al seu nombre de clients. Jo li posaré un exemple. Hi ha una llengua de 300. 000 parlants que té llibreries plenes de llibres en eixa llengua, que té un premi Nobel i que no té cap perill que l'anglés se la menge. En eixe país les llibreries solen tindre dos plantes: la planta de dalt és tot literatura en anglés, llibre en anglés, i la de baix és literatura en islandés. I no necessita 10 milions ni de parlants ni de possibles lectors per a sobreviure, en són 300. 000, i té una salut envejable.

Ho dic perquè lligar la qüestió a un debat sobre la unitat de la llengua jo crec que és un poc desenfocat, sobre quina és l'amplària de la indústria editorial. I sobretot perquè entraríem en una consideració, que és un debat que a mi m'agradaria però no tenim temps de fer ací, que a la millor havíem de plantejar-nos per què no es consumix més llibre en valencià. Pot ser que el teòric o possible consumidor el que vulga és un model de llengua que el senta com a propi, i a la millor allò que té en el mercat no és allò que vol. El que està clar és que la gent consumix allò que vol. La gent, quant a consum de cultura i llibre, se seguix editant i està a l'abast. Per tant, l'oferta està ahí; la demanda forma part també de la llibertat de consumir.

És evident que les polítiques han de conduir, senyor Colomer, les polítiques han de conduir a fomentar determinades coses, però, caldria preguntar-se per què el consum de llibre en valencià no és aquell que tots desitjaríem i a la millor la resposta la trobaríem ahí, en si el lector se sent dins d'un món propi quan accedeix al mercat en valencià en el model de llengua que tenim. I, segurament, en el que vosté s'ha referit d'obrir eixe mercat a una àrea geogràfica més gran no té per què ser en una absoluta coincidència quant als models lingüístics. Per això, li dic que eixe és un debat de tanta amplitud i de tanta envergadura que se'ns escapa quan parlem del llibre.

Mire, no es tracta de resistir. Tenim un mercat editorial dinàmic i tenim una realitat de mercat, de concentracions de grans potències editorials que no és que li afecte a la Comunitat Valenciana, que afecta ­diguem­ a tot el que és el conjunt del mercat editorial o de la indústria editorial marcat per dos polos de les grans editorials i on la resta de comunitats o la resta d'àrees geogràfiques espanyoles lluiten per trobar un espai. I d'eixe espai hi ha suficient creativitat a la Comunitat Valenciana per a ser optimistes. Insistisc, no és una qüestió de resistir. Jo podria donar-li suficients. o traure a esta trona suficients manifestacions de projecte editorial que han mostrat la satisfacció per la política del llibre que està fent la Generalitat en els últims anys. Jo crec que estem en el camí adequat.

Vosté s'ha referit a una qüestió que a mi se m'havia oblidat en la primera intervenció. Sí que hi ha també línies a l'ajuda editorial quant a la traducció, és a dir, la traducció d'autors valencians o de texts valencians a altres llengües o d'altres llengües al valencià. Li hauria de dir que no se solen esgotar les ajudes. No sé si vosté ho sap, senyor Colomer. És a dir, estem en una línia d'oferta, fins i tot, que és superior a la demanda. Per això, potser, haguérem de fer una reflexió de més profunditat de què està passant. No perquè no pose l'Administració els mitjans necessaris, que es posa i més. Li torne a repetir que en l'última convocatòria no s'han esgotat, i si no s'han esgotat és perquè hem de fer-nos una pregunta de per què, però no pot dir vosté, o no es pot referir vosté que falte una actuació decidida i valenta del govern perquè hi ha una actuació decidida i valenta del govern.

Jo, vull dir-li que l'anime que continue plantejat debats singulars respecte a allò que hem vist esta vesprada, però, garantir-li que estem en un camí encertat, encara que sempre serà necessari anar més enllà i ho farem de la mà del sector editorial com estem possibilitant-ho des d'eixa direcció general que va molt més enllà del que vosté deia. No és que. (inintel·ligible per interferència d'un mòbil). Tenim estructura i, en l'opinió del propi sector editorial, és molt solvent.

Moltes gràcies, senyor president.

Interpel·lació al conseller d'Indústria i Comerç, senyor Fernando V. Castelló Boronat, sobre política general de la Conselleria d'Indústria i Comerç en matèria d'inspecció tècnica de vehicles, que formula el diputat Joseé Pérez Grau, del GP Socialista­Progressistes (RE número 13. 999, BOCV número 53)

El senyor vicepresident primer:

Moltes gràcies, senyor conseller.

Passem al punt 10, que és la interpel·lació al conseller d'Indústria i Comerç, que la formula el diputat José Pérez Grau, del Grup Parlamentari Socialista i Progressistes.

Té la paraula l'il·lustre diputat.

El senyor Pérez Grau:

Senyor president.

Senyores diputades, senyors diputats.

Senyor conseller.

Abans d'entrar en el fons de la qüestió, m'agradaria ressaltar la filosofia que ens inspira des del Grup Socialista quan parlem de seguretat, de seguretat a qualsevol nivell: seguretat alimentària, seguretat ciutadana, seguretat sanitària, i, naturalment, seguretat vial. I vosté dirà: "I per què està reflexió prèvia? " Perquè ja hem parlat altres vegades d'açò i vosté quan em dóna la resposta sempre em diu el mateix, el que passa és que no coincidim en el model. I això ho diu de forma habitual. Jo he repassat una mica totes les voltes que em parlat vosté i jo sobre aquestos temes i sempre la seua intervenció ha estat centrada en què no compartim el model.

És obvi que no compartim el model. Nosaltres pensem que la seguretat ha de ser una cosa totalment lligada i controlada per les administracions públiques, i quan més, millor. Quan més lluny quede el control de la seguretat de qualsevol tipus de l'Administració Pública nosaltres creem que es devalua. I, per tant, pensem que hauria estar total i absolutament controlada per l'Administració Pública, a qualsevol nivell, i quan més, millor.

Per tant, deixada ja clara l'obvietat que, evidentment, no compartim el model per a evitar tornar al mateix, sí que voldria dir-li algunes coses. Per exemple, és obvi que vosté, el seu govern, té un model que ha dut endavant, i, efectivament, eixe és el model que està aplicant-se i que nosaltres respectem, faltaria més, perquè tenen un recolzament democràtic que han tingut a les urnes i que, per tant, els permet continuar endavant amb el model que vostés han establit. Però, això, no lleva ni mica el que nosaltres, dins de la legislació actual, i dins de la legislació que estes Corts s'han ficat per al control, exercint, com és lògic, i no podia ser d'altra manera i com es mereix el poble valencià, l'oposició més rigorosa que es puga fer a efectes que vostés complisquen allò que vostés mateixos han legislat dins del seu model.

I tot açò ve a compte per a parlar del que ha ocorregut amb les ITV. En primer lloc, recordar-li una vegada més, perquè ja ho he dit altres vegades, que al nostre criteri van fer una privatització innecessària, innecessària perquè tenia un recolzament ciutadà important. En l'actualitat també el té, en l'actualitat també el té, però, abans ja el tenia. Per tant, no hem guanyat res en eixe aspecte. I, a més, com no, recordar-li, també una vegada més, que al nostre criteri el concurs que va possibilitar eixa privatització era un concurs totalment amanyat, amanyat en el sentit ­insistisc, al meu criteri­ que si vosté es para a fer allò que es fa sempre quan s'adjudica un concurs, que és llevar l'empresa que va tindre major puntuació i eliminar també la que va tindre menys, les altres cinc empreses que queden dins tenen una variació de punts que no arriba a 12, i sols pel primer concepte, que era l'elecció del lot, es tenia un màxim de 25 punts.

Per tant, és evident que era prou ficar-se d'acord sis empreses, no botar-se cadascuna d'elles la selecció i la sol·licitud en el primer punt, perquè eixes bases d'adju-dicació foren, ni més ni menys, que un trage a mida per a aquelles empreses que anaven a rebre eixes concessions. No obstant això, tenim el que tenim, i s'ha adjudicat d'una forma legítima, amb un recolzament en les urnes previ.

Per tant, per tant, ara el que cal és exigir a totes i cadascuna d'eixes concessionàries que complisquen tots els compromisos als que es van comprometre el dia que van tramitar la sol·licitud per adjudicar-se el lot. I en eixe sentit és en el que estem. I, per això, jo voldria fer-li algunes preguntes perquè vosté em contestara després a vore si això ha ocorregut.

Per exemple, es renova la maquinària com estava estipulat? Segons els sindicats, no; no atenent a les condicions que es van presentar en el ple. Es van incorporar en el temps que tocava les cabines d'opacitat? Jo li puc dir, perquè he anat a vore-ho, que en alguns casos encara ni estan, i, tanmateix, tenien el compromís de col·locar-les. Les noves plantes estan obrint-se en els terminis previstos? Li puc assegurar que no, perquè he anat a llocs on hauria d'estar i no estava quan devia estar. Les instal·lacions que estaven en subterranis, i que havien de ser traslladades d'immediat damunt de terra, s'han fet? Li puc assegurar que en alguns casos, no, fins i tot, una vegada en una visita vaig presenciar un accident lleu perquè no funcionava l'abstracció de gasos de forma correcta.

Aleshores, dit tot açò, li diria encara alguna coseta més, com, per exemple, les UTE. Hi ha un control que les UTE estan passant a societats anònimes? Perquè, clar, si passen a societats anònimes, la conselleria no podrà controlar amb posterioritat si es compleixen les incompatibilitats. Per tant, hauria d'evitar això. I ja hi ha casos que han ocorregut, per exemple, Valenciana de Revisiones UTE, en estos moments ja és Itvsa a Castelló; o UTE Atisae és ITV Levante SA. Es controla això? Jo crec, conseller, que més que tot això el que ha ocorregut és que des de la conselleria, utilitzant el que la legislació es permet, el que han fet és donar prórrogues, prórrogues i prórrogues perquè les concessionàries acampen pel seu respecte, facen allò que li apetisca i tindre als amics contents, perquè d'amics es tracta, per això van donar les concessionàries, perquè poguera la cosa funcionar d'alguna manera.

Mire, hi ha un cas especial que vosté coneix molt bé i que tornem a dir ací, que és les ITV de Redovà, del Baix Segura. , el que és ITV Vega Baja. L'última vegada que jo vaig parlar amb vosté d'aquest tema, que vosté insistia, em deia que bé, que calia demostrar-ho, que calia parlar de noms i cognoms, etcètera, etcètera, jo li vaig dir: Si vosté no va al registre, perquè té molta faena i no pot, i no du unes còpies del que és el Registre Mercantil que demostra que s'incompleixen les incompatibilitats, jo aniré al registre i li faré les fotocòpies. No he anat jo, no he anat jo, però han anat per mi i li duc les fotocòpies ací, que ara li entregaré, i li demostraran, sens cap dubte, sense possibilitat d'error, que, efectivament, hi ha un problema d'incompatibilitats legals en el que és ITV Vega Baja.

Per tant, ara, després de donar-li-ho, vosté ja no podrà dir que té desconeixement de causa. I, en conseqüència, jo estic ben convençut i segur que actuarà com cal; actuarà com cal si es fa responsable de les inspeccions anteriors, perquè vosté em va dir: "La inspecció s'ha fet i no hi ha res que calga criticar, no hi ha res important". Bé, doncs, davant l'evidència, ha de cessar a qui va fer la inspecció, perquè si ho sabia i no va dir, està quasi dins del que és la prevaricació, si ho sabia i no ho va dir; i, si no ho sabia, un poc incompetent sí que era, perquè bastava anar al registre mercantil per a comprovar-ho. Vosté va dir que havia iniciat un expedient. Una pregunta fonamental: en quina situació es troba eixe expedient? Supose que ho contestarà després quan intervinga.

Jo crec que ja hem parlat una mica del passat, però no podem obviar parlar del futur. Va haver una cosa molt important que va ser el pla del govern per liberalitzar el sector. I crec que hem de dedicar-li part de la intervenció a vore què és el que va ocórrer després de la liberalització del sector. Per exemple, quan està previst ficar-lo en funcionament? Supose que vosté tindrà contactes amb el Govern central i tindrà una idea de tot això. Li agrairia que me la comentara.

Existeix consens entre el Govern central, els concessionaris i les comunitats autònomes per a dur endavant un bloc comú que puga ser respectat per tots?

Es preveu algun règim transitori que permeta a les concessionàries mantindre's els anys que tenen adjudicats? O, per contra, caldrà entrar en negociacions amb elles per a vore de quina manera les indemnitzem?

Les comunitats autònomes, podran modificar d'alguna forma la legislació estatal quan els afecte directament a coses que ells ja legislaven amb anterioritat?

Suposarà un augment de cost per als contribuents, cosa molt important? Està previst que, d'alguna manera, pressupostàriament, si es produeix el cas, s'ha d'indem-nitzar a les concessionàries? Està obert algun tipus de negociació, com he dit abans, en este sentit?

I què els passarà als treballadors del Sepiva, els que eren del Sepiva i van passar a les concessionàries? En quina situació es troben? Si es produeix una liberalització que els deixe amb una reducció total o important dins dels llocs on treballen, què va a passar amb ells?

Està previst i s'han estudiat el cas d'Anglaterra que, com vosté coneix molt bé perquè ha estat molt publicat per totes les revistes especialitzades en aquest tema, va suposar un augment increïble, fins del 400% de forma immediata, les queixes de ciutadans quan passaven revisions perquè tenien peces col·locades que creien que no havien de col·locar-se, perquè d'alguna forma es pensava que les revisions no s'havien fet com calia?

I s'han valorat les possibilitats que va donar en cadascuna de les administracions si aquelles persones que facen la revisió ­perquè ara bastarà un ximple permís per a fer-la­ van actuar amb objectivitat, amb imparcialitat i amb integritat?

I sobretot, senyor conseller, de quina forma pensen visualitzar la capacitat d'autogovern dient d'una vegada i per a sempre: "açò és una cosa que està transferida, anem a regular-la nosaltres, i per tant, el Govern Central, quan facen els reglaments, si no s'ajusta al que tenim previst en la comunitat anem a recórrer-ho".

Res més i moltes gràcies.

El senyor vicepresident primer:

Moltes gràcies, senyor diputat.

Senyor conseller, senyor Castelló.

El senyor conseller d'Indústria i Comerç:

El senyor vicepresident primer:

El senyor conseller d'Indústria i Comerç:

El senyor vicepresident primer:

Senyor diputat, té vosté la paraula.

El senyor Pérez Grau:

Senyor president.

Senyores diputades i senyors diputats.

Senyor conseller.

Quan vosté compara l'índex de satisfacció d'ara respecte a abans, jo el que li he dit és que ara és satisfactori i abans també ho era. Però allò de més o menys pot ser demagògic, perquè si parlàrem pels resultats, jo podria fer la mateixa demagògia que vosté, si volguera fer-la, que no vull, dient-li: vosté sap quan han començat a augmentar de forma indiscriminada els accidents a la Comunitat Valenciana? Des què s'han privatitzat les ITV. Veu? A que açò és demagògic? Però és real. I per què és demagògic? Perquè no és cert que siga eixe el motiu, no és cert, i jo ho sé que no és cert, però podria utilitzar-lo conforme l'utilitza vosté, perquè sí que és real, li he dit que és real, pot comprovar-ho.

Allò més important que cal deixar clar és que vosté diu: "ha fet vosté unes quantes preguntes". Clar. Clar que sí. Allò general és la suma de distintes coses concretes. Sense concretar l'acció política, només amb filosofia, no arribem a cap de lloc, i per això li ho dic. O si vol que li ho diga de la forma que a vosté segurament li agradarà més sentir-ho, ja que ara estem en la fira del taulell, per a omplir una habitació i per pavimentar-la cal ficar rajola a rajola, no apareix tota feta de colp. I això és el que jo he volgut dir-li. Distintes raons puntuals que totes elles confluïxen en la política general al respecte. I, per cert, vosté no me n'ha contestat quasi cap. Jo li agraïria que ara quan torne a muntar ací a la trona em conteste, si li plau, si li plau, a totes les que li he preguntat abans.

També volia comentar-li això que ha fet vosté al final de dir: "hi ha més d'un milió de gent que ha assistit". Mire, d'això no ens podem vanagloriar ningú, perquè el client de les ITV és un client captiu. Per què és pel que significa que és un negoci? És un client captiu, no té més remei que anar. Perquè quan complix els quatre anys ha de passar revisió. Fixe's si és fàcil. Estan ahí en potencial. No li pot ocórrer com en la crisi de les vaques boges, que deixem de comprar de repent vedella i comprem una altra carn, encara que pel que es veu, de la forma que estan parlant últimament, pareix que ninguna en podrem comprar. Però poden tindre alternativa. Ací no hi ha més alternativa. O passes la ITV o deixes el cotxe en el garatge. És un client totalment captiu. Per tant no presumisca d'això, senyor conseller, que d'això no té vosté, ni vosté ni jo ni ningú, ningun mèrit.

I mire, jo volguera que vosté concretara i em donara respostes clares a les preguntes que li he fet. Igual a les del futur que a les del concret. Mire, no m'ha dit en absolut, no m'ha comentat en absolut, si vosté ha autoritzat que n'hi hagen UTE que passen a societats anònimes. No m'ho ha dit. Diga-m'ho, diga-m'ho. Perquè el que sí que està clar és que, si passen a societats anònimes, la primera vegada sí que apareix tot l'accionariat, però després, quan passen les accions d'uns a altres, com podrà la conselleria controlar si n'hi ha o no n'hi ha incompatibilitats? Al meu entendre, de cap manera.

Vosté no m'ha comentat tampoc en absolut si les noves plantes estan obrint-se quan estava posat en el plec de condicions. No em diga que enguany se n'han obert dues i que l'any que ve se n'obriran dos o tres més. Perquè si enguany se n'han obert dos que havien d'haver-se obert fa tres anys, el que han fet és incomplir el plec pel qual li va ser adjudicada eixa concessió. I això és el que jo li he preguntat.

Li he preguntat si totes les que estaven en soterranis les han tretes d'allí i les han posat dalt, conforme va posar vosté en el plec. Perquè la llei i el reglament el van fer vostés, però això no vol dir que no estiguen obligats a complir-lo. L'han fet, i nosaltres estem ací per a controlar que tots complisquen aquelles condicions que vostés mateixos els van ficar a les ITV per a donar-los la concessió. I en eixa línia és en el que li deia: està renovant-se la maquinària o no està renovant-se la maquinària? Tampoc m'ho ha contestat. I les cabines de compactació, estan o no estan? Estan totes les que havien d'estar? Estan des del dia en què estava fixat en el plec que havien d'obrir-se? Jo li puc assegurar que no, perquè vaig anar a vore-ho.

Bo, doncs tot això és el que vosté no m'ha contestat. I de futur, de futur, bé, li agraïsc que m'haja dit que, si hi ha un problema greu quan vinga el reglament estatal que contradiga allò que està legislant-se a la comunitat, que vostés recorreran. Molt bé. D'acord. Em pareix que és el que deu fer. Veu? Ja li he dit alguna cosa que és positiva. Veu? Perquè veja que estem també disposats a reconéixer tot allò que funcione bé.

Però el que li demanaria, sobretot, senyor conseller, és que no es cride a andana, que no se'n vaja. els andalusos diuen "por los cerros de Úbeda". Conteste'm clar i concís a si hi ha hagut o no hi ha hagut incompliments en el plec d'adjudicacions, i si n'hi ha hagut, per què vostés no han eixit a dir que ho feren de forma immediata. I si n'hi ha hagut, que em diga si és que el motiu és que vostés, totalment i completament d'acord perquè no tingueren cap problema les concessionàries, i a las órdenes de usía, han estat donant pròrrogues, totes les voltes que ha fet falta, perquè no entraren mai en contradicció.

Res més i moltes gràcies. (Remors)

El senyor vicepresident primer:

Moltes gràcies, senyor diputat.

Senyor conseller, senyor Fernando Castelló. (Remors)

El senyor conseller d'Indústria i Comerç:

Bien, nosotros hemos sido siempre partidarios de ser flexibles en la norma y de que las normas se puedan aplicar con flexibilidad, y de facilitar las cosas. Es decir, creo que no está reñida la labor de gobierno, la labor del ejecutivo y en este caso del control y de asegurar que las cosas funcionan bien, con que se sea flexible con las necesidades y con las posibilidades de desarrollar, en este caso, lo que son los pliegos de condiciones. Es decir, siempre que no haya una contradicción de lo que los pliegos de condiciones y las adjudicaciones (so per interferència d'un mòbil) decían y de lo que se está planteando posteriormente.

Hago ese preámbulo, para decirle que en el pliego de condiciones no se establece ningún orden para la construcción de las ITV. No hay orden. La única referencia que se hace sobre ese tema es la del tiempo, y que se les da el plazo de un año para construir las ITV nuevas, con la posibilidad de ampliarlo previa solicitud. Y hay un caso, sí que hay un caso diferente, que es el de Liria; que debido a que se encontraba en una zona donde las circunstancias aconsejaban que no era urgente una nueva ITV, se le dio un plazo de un año más dos de prórroga. Es decir, que.

El senyor vicepresident primer:

El senyor conseller d'Indústria i Comerç:

El senyor vicepresident primer:

Senyories, se suspén el Ple, que es reprendrà demà a les deu. La Mesa té reunió ara mateix en la sala contigua.

(Se suspén la sessió a les 19 hores i 13 minuts del dia 28 de febrer)

