Ple de les Corts Valencianes realitzat el dia 29 d'octubre de 2008. Comença la sessió a les 10 hores i 43 minuts. Presideix la presidenta de les Corts Valencianes, senyora María Milagrosa Martínez Navarro. Sessió plenària número 34. Primera reunió.

Projecte de llei d'integració dels immigrants a la Comunitat Valenciana. Esmena a la totalitat presentada pel Grup Parlamentari Socialista (RE número 22. 683, BOC número 102)

La senyora presidenta:

S'obri la sessió.

Se proposa, per part de la presidència al ple, l'alteració de l'ordre del dia per a la inclusió d'una proposició no de llei de tramitació immediata sobre el cierre de la factoría de Altadis en Alicante, que ha sido presentada y firmada por todos los grupos políticos, para que sea debatida mañana después de las preguntas al presidente.

La senyora presidenta:

Y ahora continuamos con el primer punto del orden del día del pleno: «Debat de totalitat del Projecte de llei d'integració dels immigrants en la Comunitat Valenciana. Esmena a la totalitat presentada pel Grup Parlamentari Socialista. »

Per a la presentació del projecte de llei per part del Consell, té la paraula l'honorable conseller senyor Blasco.

El senyor conseller d'Immigració i Ciutadania:

Molt excel·lent senyora presidenta.

Senyories.

Bon dia per a tots.

Comparec davant d'esta cambra per a presentar el Projecte de llei d'integració dels immigrants en la Comunitat Valenciana.

És la primera llei autonòmica d'estes característiques que es presenta en Espanya. Una llei, senyories, que respon a una realitat innegable: l'intensíssim creixement de la població estrangera en la nostra comunitat.

Des de l'any 2000, per centrar-mos exclusivament en els últims anys, el nombre d'estrangers residents a la Comunitat Valenciana s'ha multiplicat per cinc, fins arribar a 838. 224 els immigrants i estrangers que estan censats a data 1 de gener d'enguany i que representen ja el 17% de la nostra població. Una xifra que convertix la Comunitat Valenciana en la segona comunitat autònoma amb més proporció d'estrangers de tota Espanya.

Estem, per tant, davant una realitat social nova, una realitat que planteja nous reptes alhora que oferix noves oportunitats. I tots estem compromesos en este procés, tant els immigrants com la població autòctona i, molt en particular, els poders públics, que són els que han de garantir la cohesió social en una societat cada vegada més complexa i plural.

És en este context -i convindran les senyories amb mi- on es dóna l'oportunitat del projecte de llei que hui presentem i que, per tant, està amplament justificada. Oportunitat que ha sigut, així mateix, avalada per institucions com el Comité Econòmic i Social i el Consell Jurídic Consultiu, en els informes dels quals, aprovats per unanimitat, es destaca la necessitat d'una norma, com també la seua conformitat i adequació amb l'ordenament jurídic valencià, espanyol i europeu. També l'il·lustre Col·legi d'Advocats de València ha qualificat esta iniciativa de molt necessària i encertada, especialment davant el buit legal existent en esta matèria.

I entenguen, senyories, que quan parle de buit legal, ho faig des de la complementarietat que esta norma representa respecte de la legislació estatal i, òbviament, des de l'absolut respecte a la distribució competencial de l'actual estat autonòmic.

El projecte de llei que ara es presenta s'ha elaborat també amb una àmplia participació social. Més de 100 associacions i organitzacions que treballen i pertanyen a l'àmbit de la immigració han col·laborat amb les seues aportacions en la redacció d'este text legislatiu. I voldria donar les gràcies especialment als experts acadèmics, professors, dirigents d'associacions, que ens han prestat una ajuda molt valuosa en l'elaboració del text legal que hui presentem.

Es tracta, per tant, d'una llei avançada respecte de la normativa de la resta de les comunitats autònomes, i en un doble sentit: d'una banda, és la primera vegada que al nostre país s'establix un model global d'integració que va més enllà del règim estatal d'estrangeria, la qual cosa és la demostració més evident que La Generalitat ha assumit i dut a terme les seues competències en esta matèria; norma que definix l'atenció i els drets dels immigrants residents en la nostra comunitat com a una de les prioritats de la seua política social, a l'empara de l'article 10. 3 de l'Estatut d'Autonomia.

D'altra banda, i amb esta llei, la Comunitat Valenciana s'avança en l'adopció de les últimes directrius de la Unió Europea. M'estic referint al Pacte europeu d'immigració i asil, que el passat 16 d'octubre van ratificar els 27 països de la Unió, inclosa Espanya, i en el qual s'aposta per una política comuna d'immigració ordenada que gira en torn a la immigració.

És precisament este esperit el que impregna la Llei d'integració dels immigrants en la Comunitat Valenciana, perquè la integració, senyories, és el nostre compromís. Una integració entesa com un procés recíproc i bidireccional, el punt de partida de la qual és el coneixement i el respecte mutu i que han d'implicar-se activament tant els mateixos immigrants com tota la societat valenciana en el seu conjunt. Una norma en què no hi ha una altra imposició que la del respecte constitucional i estatutari als drets humans consagrats en la nostra democràcia.

Amb esta norma es promouen les mesures i instruments necessaris per a aconseguir la plena integració, amb especial insistència en aquells àmbits que tenen una marcada vessant social.

Parlem de mesures per a facilitar l'assistència sanitària, com ara el dret a la concessió de la targeta sanitària i al règim sanitari específic dels menors immigrants, de les dones immigrants embarassades i l'atenció en cas d'urgència. Mesures per a promoure l'accés a l'ocupació i a la formació professional no reglada. Mesures de suport a la família dels immigrants per a facilitar el dret al reagrupament familiar, a les ajudes públiques i als fluix de remeses. Mesures per a garantir l'accés a la vivenda, entre les quals s'inclou la promoció d'allotjaments dignes per als treballadors immigrants temporers.

Mesures per a regular l'acollida, com les actuacions que comprenen i els centres on han de prestar-se. Mesures per a garantir l'accés a l'educació i al coneixement dels dos idiomes oficials de la comunitat. Mesures per a afavorir el coneixement de la nostra cultura i la divulgació de la cultura dels immigrants -cultura que és enriquiment per a la població autòctona. Mesures per a facilitar la mediació intercultural i la convivència, com la potenciació i la posada en marxa de les agències de mediació per a la integració i la convivència social, la xarxa AMICS, i els espais interculturals.

Mesures de participació dels immigrants, com el foment de l'associacionisme i la seua representació en els mecanismes de participació ciutadana, moltes especialment reconegudes en la Llei de participació ciutadana que recentment hem aprovat en esta cambra. Mesures contra la discriminació dels immigrants, i de manera especial contra el racisme i la xenofòbia. Mesures específiques per a grups vulnerables, com són els menors i joves i les dones immigrants en situació de risc, desemparats o exclusió social. Mesures per a impulsar la implicació dels immigrants en el codesenrotllament dels seus països d'origen i de suport al retorn voluntari. Mesures per a premiar entitats i persones que hagen destacat en la seua faena en favor de la integració.

L'eficàcia de totes estes actuacions passa necessàriament per l'establiment de mecanismes de coordinació entre les distintes administracions públiques, amb especial atenció a les pròximes als ciutadans, que és l'administració local. L'àmbit municipal és bàsic per a aconseguir el ple i eficaç desplegament d'esta norma.

Ha de ressaltar-se que la regulació d'estes mesures d'integració a través del rang de llei, suposa una garantia jurídica addicional en establir un llistó que mai pot ser rebaixat. A partir d'ací, el desplegament reglamentari i el pla director d'immigració i convivència seran els mecanismes que posaran en marxa estes mesures.

Esta norma, a més, arreplega com a novetat la regulació d'un instrument específic, com és el compromís d'integració. Este compromís, senyories, està en plena consonància amb les recomanacions europees recollides no sols en l'esmentat Pacte europeu d'immigració i asil, que, com he dit abans, va signar també Espanya, sinó també en la directiva relativa a l'estatut dels nacionals de tercers països residents de llarga duració, en la decisió del consell de ministres de justícia i assumptes d'interior, de 19 de novembre de 2004, i en la comunicació de la comissió que porta per títol «Programa comú per a la integració: marc per a la integració dels nacionals de tercers països en la Unió Europea».

En tots estos documents es recull la necessitat d'adoptar polítiques que fomenten el coneixement de les llengües, la història i les institucions de les societats d'acollida. Prova d'això és que altres països, que són els més avançats econòmicament i socialment del món, com són Holanda, Àustrica, Bèlgica, Dinamarca, Suècia o Alemanya, per citar-ne alguns d'ells, apliquen ja instruments semblants com a resultat d'estes directrius. I, a més, sempre amb unes conclusions molt positives. I estem convençuts que esta política comú que va implantant-se en Europa no sols anem a assumir-la a la Comunitat Valenciana, sinó que molt pròximament serà assumida també per altres comunitats autònomes.

La Generalitat, a través d'este compromís, posa a disposició dels immigrants un programa voluntari de comprensió de la societat valenciana, sense imposició ni assimilacions, que garantix el coneixement dels valors i regles de convivència democràtica, dels drets i dels deures, de l'estructura política, la cultura i els idiomes oficials de la Comunitat Valenciana, així com de les implicacions de la diversitat cultural. Un programa que es durà a terme en col·laboració amb ONG, organitzacions empresarials, sindicats, ajuntaments o altres entitats o associacions d'interés general.

La realització d'este programa formatiu serà voluntari i, tant els que el realitzen com els que no, tindran dret a les mateixes garanties i prestacions socials, però com ocorre en estos casos, els que tinguen millor formació i preparació també tindran majors i millors oportunitats.

Un compromís recíproc en el qual La Generalitat es compromet a fomentar les condicions adequades perquè els immigrants puguen mantindre la seua cultura dins del marc constitucional i estatutari.

En definitiva, senyories, tenim davant de nosaltres una resposta raonable, respectuosa, innovadora i justa davant el major repte de la societat espanyola i valenciana en estos moments. Es tracta d'una important oportunitat que no podem ni hem de deixar passar.

Esta llei, nascuda de la participació i el consens, té a partir de hui l'ocasió de rebre el suport i la consideració d'esta cambra en el tràmit parlamentari que ara comencem.

Des d'esta trona, m'agradaria apel·lar a la nostra responsabilitat compartida, com a representants del poble valencià, en un moment de dificultat econòmica que repercutix especialment en els col·lectius més vulnerables.

Les persones immigrants han sigut un dels motors més importants de la prosperitat de la Comunitat Valenciana en els últims anys, i ara tenim la possibilitat de mostrar-los el nostre reconeixement i la solidaritat exigible a qualsevol societat avançada com la nostra. La responsabilitat que hui ens exigix la societat valenciana ens compromet a tots, inclosos els nous valencians.

Amb esta llei, els grups representants en esta cambra, i que són l'expressió de la sobirania i de la llibertat del poble valencià, tenim l'oportunitat de fer un pas decisiu: ser més solidaris amb aquells que més ho necessiten.

Perquè esta és una qüestió que ens afecta a tots, com ha ressaltat últimament, per posar un exemple, el Premi Príncep d'Astúries, Tzvetan Todorov, que afirma: «L'estranger no solament és l'altre, nosaltres mateixos ho vam ser o ho serem, ahir o demà, a l'atzar d'un destí incert. »

Moltes gràcies.

(Aplaudiments)

La senyora presidenta:

Moltes gràcies, honorable conseller.

Per a la defensa de l'esmena a la totalitat, per part del Grup Parlamentari Socialista, té la paraula la il·lustre diputada senyor Espí.

La senyora Espí de Navas:

Señorías, esto es así -insisto- porque hay otras leyes que los garantizan y les reconocen los derechos, leyes, que en su mayor parte son estatales. Y ustedes saben que han sido aprobadas en la pasada legislatura por el gobierno del señor Rodríguez Zapatero, dentro de un programa progresista, en el que se hicieron avances relevantes en materia de protección social, igualdad de derechos, o la educación, o fomento del empleo.

(Aplaudiments)

, es una tomadura de pelo. Lo único que usted hace es reconocer a los inmigrantes legales los derechos que ya les garantiza el estado a través de leyes estatales; molesta a los inmigrantes legales con un contrato de integración, con un compromiso de integración que es una absoluta falta de respeto. Los contratos tienen dos partes y las dos partes tienen que estar en igualdad de condiciones. Le recuerdo una norma básica. Y no imagina ninguna política innovadora y rigurosa para integrar a la inmigración legal, que es la que realmente tiene y genera problemas.

La senyora presidenta:

La senyora Espí de Navas:

(La senyora presidenta desconnecta el micròfon de la trona)

La senyora presidenta:

(Aplaudiments)

Per al torn en contra, té la paraula l'il·lustre diputat senyor Ovejero.

El senyor Ovejero Adelantado:

consell jurídic

Señoría, con el debate de este proyecto de ley les dábamos la mano para, entre todos, poner las bases para la integración real, y ustedes no solo no nos la dan, sino que intentan con una enmienda a la totalidad sin texto alternativo, anularlo. Ya les dije una vez desde esta tribuna que con el puño cerrado, el de ustedes, no se puede intercambiar un apretón de manos. Iluso de mí, creía que a partir de su congreso, sus planteamientos iban a variar, que obligados por las circunstancias políticas, irían abriéndolo. Pero a pesar de que este mismo pasado fin de semana altos dirigentes de su partido reconocían una vez más que habían estado estos últimos años totalmente desconectados de la realidad social, ustedes, erre que erre, siguen todavía en la misma postura, y, lo que es peor, sin enterarse de lo que está ocurriendo.

La integración debe estar garantizada por la administración valenciana tanto en derechos como en deberes y prestaciones. Hay que articular medidas que faciliten la integración de los extranjeros para que les permita conocer, con el apoyo de las administraciones públicas, nuestras lenguas, instituciones, normas, costumbres y valores. Y con esta ley, señorías, se garantizará.

Señora Espí, vuelvo a reiterarlo. Consideramos que era preciso llegar a un acuerdo entre todos, si era ello posible, para delimitar los parámetros de una política de inmigración sensata, cimentada en la realidad y no en el deseo. A través del debate de esta ley, les brindamos aunar fuerzas, y ustedes como respuesta, presentan una enmienda a la totalidad. ¡Allá ustedes! Sigan anclados en sus complejos, con sus oleadas de inmigrantes llegando a las puertas de nuestro país sin papeles y sin futuro. Nosotros, los populares valencianos, sí queremos que los tengan, aquellos que han venido a nuestra

También creemos sin complejos que los emigrantes deberán respetar escrupulosamente todos los derechos de propiedad que se encuentren establecidos en la sociedad que les recibe. Y con esta ley, señorías, se exigirá.

(Aplaudiments)

La senyora presidenta:

Moltes gràcies.

Per al torn de rèplica, té la paraula la il·lustre diputada senyora Espí.

La senyora Espí de Navas:

la boca diu el que vol

la boca diu el que vol

I diu el que vol i no sap el que diu

(Aplaudiments)

Lo que es una burla es que los que nos están llevando o nos han llevado a situaciones de globalización económica en el ámbito de la empresa están dispuestos a pactar y a llegar acuerdos para que no se ahoguen en su propio fracaso y que lo que afecta a las personas, que son las que pagan las consecuencias de una enorme crisis, no les importa absolutamente para nada. Eso sí, tendrán todo el apoyo para analizar cómo hacemos para sostener nuestro modelo. Y la alianza de civilizaciones ¡es una tontería! Y usted dice que hemos de hablar de entente y de entendimiento cuando todo el mundo ha valorado en positivo algo como esto, cuando no puede decirme -insisto- de los 46 artículos de la ley, 43, 43, están todos basados en derechos que hoy ya tienen los inmigrantes en este país.

La senyora presidenta:

La senyora Espí de Navas:

(Aplaudiments)

La senyora presidenta:

Per al torn de rèplica, té la paraula l'il·lustre diputat, senyor Ovejero.

El senyor Ovejero Adelantado:

Mire, señoría, jamás, jamás le he faltado al respeto y jamás lo haré, como alguno de ustedes lo hacen. Para mí, el poder hablar desde esta tribuna es tanto honor que mis principios jamás me iban a dejar que ni tan siquiera, ni tan siquiera, en la dialéctica política que algunos aducen para poder insultar desde este tribuna, yo les insultara a ustedes.

(Aplaudiments)

Mire, sin embargo, ya le digo que ustedes están en una montaña rusa y nosotros, los populares, admitimos con este proyecto de ley que la inmigración no es un problema que se puede solucionar, sino un fenómeno que se ha de gestionar. Y va a ser a través del compromiso de integración, a través de ese compromiso donde se fomente el aprendizaje de los valores cívicos y políticos recogidos en la Constitución y en el Estatut d'autonomia.

(Aplaudiments)

(Aplaudiments)

La senyora presidenta:

Per a la fixació de posicions té la paraula, per part del Grup Compromís, la il·lustre diputada, senyora Oltra.

La senyora Oltra Jarque:

Gràcies, senyora presidenta.

Bon dia, senyories.

Abans de començar el tema que ens ocupa hui, no me resistisc a dir una cosa: conec molta gent sense estudis, jo vinc d'una casa on els meus pares no van poder estudiar perquè en aquella època la gent que no tenia recursos no podia permetre's eixe luxe. I li assegure que conec a molta gent sense estudis que té molt més trellat, té molts més valors i té molt més sentit comú que molts que tenen estudis superiors i, fins i tot, molts que seuen ací als escons blaus.

(Aplaudiments)

Però veníem a parlar d'una altra cosa, veníem a parlar del projecte de llei que presenta el Consell, que és al nostre entendre un intent de distorsionar els debats entorn de la immigració, una cosa que resulta molt més evident quan esta discussió coincidix amb una crisi econòmica que en la nostra comunitat està tenint uns efectes molt més negatius que en altres comunitats de l'estat espanyol.

El debat entorn de la immigració, que ens intenta traslladar este projecte, poc o res té a veure amb les mesures efectives per a afavorir la integració d'una població que en termes generals té poc rebuig social aparent per part de la població, encara que sí presenta importants problemes latents que un govern responsable no hauria d'obviar.

No han tingut en compte, des del Consell, les seues pròpies dades del pla valencià d'immigració. Un 10% de la població manifesta una clara actitud de rebuig cap als immigrants, només el 24% mostra una actitud favorable i el 66%, dos terços de la societat, té unes actituds i adopten unes postures poc sòlides.

Com creuen les seues senyories que impactarà la mesura d'esta llei, en concret, d'eixe cloquejat contracte en eixe 66%, en eixos dos terços de la població? Doncs, jo els ho diré: provocarà un augment significatiu d'eixe 10% que rebutja obertament la immigració, generarà més racisme i més xenofòbia. Hi poden vostés ací vindre a parlar de solidaritat i de felicitat però l'objectiu de la llei, si no conscient, sí inconscient, és generar, finalment, més racisme i més xenofòbia. Caldo de cultiu per l'extrema dreta, que de moment se sent molt còmoda amb els governs del PP, i no es reflectix electoralment, però fins a quan, eixa és la pregunta que ens hauríem de fer tots, també els d'esta part.

Un govern responsable hauria de construir discursos per tal que la ciutadania perceba positivament els efectes econòmics de la immigració, produint-se una integració social més natural i menys conflictiva.

Així doncs, què és el que tracta de solucionar esta llei? En realitat no tracta de solucionar res, al nostre entendre. Tracta, exclusivament, de crear un marc cognitiu diferenciat del Govern d'Espanya per a desmarcar-se d'unes determinades polítiques, quelcom que vostés esperen que els done rèdits electorals, però vostés saben que esta llei és un brindis al sol, que serà paper mullat i que no té cap repercussió jurídica, que, en fi, una llei hauria de tindre, i que suposa simplement i planerament la justificació de l'existència d'una conselleria que està a punt de caure's per eixe costat.

I en eixe joc no entrem des de Compromís perquè és un debat fals. Passe el que passe en esta llei, serà una norma inútil que deuria retirar-se sense més. És més, com ja vàrem tindre ocasió de dir en una sessió de control, el contracte, que és l'única novetat de la llei o el compromís com s'ha dit ara, diferencia i estigmatitza; res a veure amb la igualtat de drets i obligacions, res a veure amb la igualtat davant de la llei. El contracte llança un missatge molt clar a la societat, la inferioritat de qui ha de signar eixe contracte, etnocentrisme i superioritat de raça.

Entrant en l'articulat del projecte de llei, des de l'article 1 fins al 5 són declaracions d'intencions, algunes molt discutibles i que, en tot cas, haurien de ser incloses en normes referides a cada un dels aspectes que pretenen tractar: educació, sanitat, serveis socials, etcètera.

Des de l'article 6 al 8, els que tracten del compromís d'integració, i que vostés van vendre com un contracte, que seria la gran panacea de la integració, s'ha quedat en una proposta de caràcter voluntari, sense conseqüències jurídiques. I, per favor, que ningú no tracte de comparar este compromís amb els contractes d'integració, efectivament, en l'actualitat en qüestió, d'altres països de la Unió Europa, que s'arrepleguen, per exemple, en legislacions con la belga, perquè allí sí que són autèntics contractes, en què l'administració oferix determinats serveis a canvi d'un compromís laboral per part de l'immigrant i que vincula ambdues parts, ahí sí n'hi ha una vinculació de les dos parts. Això és un contracte i no el que el govern valencià va a vendre i, en tot cas, com se deia adés, eixos contractes estan sota qüestió ara mateix en la Unió Europa.

Un contracte per definició el conformen dos parts, té un caràcter sinal·lagmàtic i recíproc: dos parts arriben a pactes i clàusules que creuen convenients sempre que no contravinguen les lleis. Este article, del Codi civil, 1. 955, té més de 120 anys.

Però aquest projecte de llei no dóna respostes, garantirà a l'immigrant que signe el contracte que no serà objecte de discriminació en la nostra societat? Es comprometrà que reba igualtat de tracte en l'àmbit econòmic, social, cultural? Com es pensa garantir això? Mire, vosté, n'hi ha un altre refrany valencià que diu que amb diners, cacaus. No calia una llei, el que cal són diners en integració, que vostés no posen, perquè eixe pla valencià de la immigració té lletra, però no té dotació econòmica. És tan infantil pensar que un contracte pot conduir a una societat lliure i justa, com pensar que se pot abolir la pobresa per decret; però vostés serien capaços de dir: «queda abolida la pobresa a partir del dia de hui», i ja està. Doncs, no senyors, és amb diners com s'arreglen les coses.

Finalment i després de molts rius de tinta, el contracte s'ha quedat en una manifestació de mutu interés per procurar la plena integració en la societat valenciana. Què significa això? Res.

De l'article 9 al 18, introduïxen altres objectius, el desenvolupament dels quals no requerixen una llei, com ara els plans d'integració, que tornen a ser una declaració d'intencions de mesures o els plans sectorials d'educació i sanitat, serveis socials, etcètera, o la declaració de coordinació i cooperació administrativa. Però algú s'ha llegit la llei de règim de les administracions públiques i procediment administratiu comú? Perquè això ja està reflectit ahí, no calia repetir-ho en una llei autonòmica.

I, efectivament, no tot és negatiu, donem suport a mesures com les agències de mediació, la convivència social, el fòrum d'integració, l'Observatori de la Immigració, però és que la majoria d'estes coses ja estan aprovades. El que passa és que no se posen en marxa perquè no n'hi ha voluntat política que eixos òrgans funcionen, perquè eixos òrgans solen estar ahí, per a pegar la

cabotà

al conseller de torn i, encara aixina, moltes vegades ixen contestadors.

A partir de l'article 19, parlen d'acollida, dret a la salut i assistència sanitària, el dret a l'educació, la formació, l'ocupació, el dret a la vivenda, drets dels menors i jóvens sobre les famílies dels immigrants, sobre retorn i cooperació. Sincerament, crec que per decència amb la tècnica jurídica, haurien d'eliminar-se directament, perquè són drets que ja estan garantits, afortunadament, perquè si hagueren de garantir-los el govern valencià estaríem arreglats. Haurien d'eliminar-se -com dic- perquè no aporten res nou i és una tècnica jurídica

Efectivament, en les mesures públiques, quant a l'educació d'integració, recolzen fomentar les festes i la realització de cursos monogràfics. En fi, vostés voran.

Les mesures de formació i ocupació mereixen una referència a banda. A més de deixar clar que allò s'ha arreplegat en esta llei, delimitat per la legislació estatal novament, cosa que no poden obviar vostés, reconeixen que els immigrants autoritzats a residir tenen dret a rebre formació professional. Home, ¡no faltava més! Però si és que això ja està garantit. ¡No faltava més! Segurament, vostés no ho haurien garantit i, per això, necessiten posar-ho en les lleis. L'inconscient, com sempre, els traïx. No cal que diga això la llei, perquè la Constitució espanyola, entre altres, ja ho garantix.

D'altra banda, les mesures d'afavorir l'ocupació dels immigrants són fer estudis, difondre informació, col·laborar amb entitats d'inserció i fomentar que les empreses formen als immigrants que empren. Doncs, no sé si s'han llegit vostés l'Estatut del treballador o la legislació laboral o sobre els riscos laborals o sobre formació reglada, però és que açò ja està arreplegat! Res nou davall del sol.

I, d'entre les mesures d'avantguarda per a la protecció dels menor immigrants, proposen activitats d'oci, esportives i d'esbargiment i realitzaran campanyes per a evitar l'aparició de grups de jóvens violents. ¡Toma castaña! Gran idea. És a dir, sobre els joves immigrants l'única cosa que ha dir el govern valencià és que els preocupa el seu temps lliure i que no organitzen bandes violentes criminals. Jo em pregunte, què ha de vore una cosa amb l'altra?

Però eixa relació causa-efecte, i ahí està el problema, senyors del Partit Popular, eixa estigmatització que establix la llei és tota una declaració d'intencions i de valoració que els joves emigren per a delinquir i passar-s'ho bé, a passar l'estona i a organitzar-se per a delinquir. S'obvia intencionadament que les majors bandes de delinqüències no estan formades per immigrants, sinó per nadius, per no parlar de les bandes violentes conformades per ciutadans de la Unió Europa que, evidentment, no són considerats com a immigrants. Novament, estem davant l'estigmatització i brou de cultiu de la xenofòbia i el racisme, equiparant immigració, sistemàticament, a delinqüència.

En resum, el nostre grup dóna suport a l'esmena de devolució que presenta el Grup Socialista, perquè la llei té una tècnica jurídica més que qüestionable, repetint sense més continguts altres lleis estatals o autonòmiques, tècnica

-com deia- per la doctrina com, per exemple, pel Tribunal Constitucional i per organismes con el Consell Jurídic Consultiu. Perquè les novetats que planteja la llei són un brindis al sol, des del punt de vista jurídic, i estigmatitzen des del punt de vista del discurs, generant xenofòbia i racisme, en compte de donar una visió positiva del fenomen de la immigració, i perquè, finalment, només pretén justificar l'existència d'una conselleria i d'un conseller.

Amb el degut respecte, senyories, eixe no és un objectiu legítim per a una llei.

Moltes gràcies.

La senyora presidenta:

Moltes gràcies.

Proposició no de llei, de tramitació especial d'urgència, sobre el corredor mediterrani d'alta velocitat, presentada pel Grup Parlamentari Popular (RE número 22. 620, BOC número 102)

La senyora presidenta:

Passem al segon punt de l'ordre del dia: presa en consideració de la Proposició no de llei de tramitació especial d'urgència sobre el corredor mediterrani d'alta velocitat, presentada pel Grup Parlamentari Popular.

Per a la seua presentació i defensa, amb l'esmena incorporada, té la paraula l'il·lustre diputat senyor Maluenda.

El senyor Maluenda Verdú:

Molt excel·lent senyora presidenta.

Senyories.

La proposició no de llei que hui defensem, recolza la posició que el Consell de La Generalitat ha traslladat a Brussel·les fins a la data i, en particular, en les jornades d'Infoday de 28 de març del 2006, que Les Corts deuen continuar reivindicant i de la qual els punts més importants són: la consideració del corredor mediterrani com un eix prioritari diferenciat dels restants previstos en el PP19, de cara a que fóra objecte, tant pel govern espanyol com per la Unió Europa, d'una atenció particularitzada, en especial, pel que fa al seu finançament.

Dos. El rebuig de la solució plantejada pel Ministeri de Foment, les anàlisis de capacitat, en especial en relació al necessari increment del transport de mercaderies per ferrocarril, indiquen una saturació del corredor cap a mitjan de la següent dècada i, per tant, la necessitat que dispose d'un doble eix destinat, d'una banda, a atendre els servicis d'alta velocitat i, el segon, als tràfics de mercaderies i de rodalia.

La necessitat que l'eix d'alta velocitat tinga les millors condicions possibles de traçat, semblants a les de les línies com la de Madrid-Barcelona. Es rebutja, per tant, com definitiva la solució actual pensada per a 220-250 quilòmetres hora.

Quart. Defensa del document remés per la Conselleria d'Infraestructures i Transport, en el qual es va incorporar les al·legacions a l'informe Loyola de Palacio -en glòria estiga-, en el qual s'incorpora una sèrie de motivacions que justifiquen la inclusió del corredor mediterrani com a eix prioritari i la referència de la qual pot ser utilitzada a manera de reivindicació davant de la comissió. És un argument important per a defensar el corredor mediterrani davant de la Comissió Europea.

És necessari un compromís clar del govern de la nació, compromís que no veem de forma ferma, un compromís clar -estem dient que necessitem del govern de la nació-, a la potenciació de l'eix ferroviari del corredor mediterrani que haurà d'incloure: u, que el Ministeri de Foment assumisca i reclame davant de la Unió Europa la inclusió de l'eix ferroviari del mediterrani entre els seus eixos prioritaris en el marc de la revisió del 2008. Dos, que el Ministeri de Foment incorpore a la seua planificació una línia d'alta velocitat entre Castelló i Tarragona. Vull destacar que la Conselleria d'Infraestructures i Transport ha remés al ministeri un projecte de traçat i, anteriorment, un estudi de planejament per a un traçat d'alta velocitat entre Castelló i el límit amb la província de Tarragona, d'ample europeu, preparat per a velocitats màximes de 350 quilòmetres hora i amb un pressupost base de licitació de 950 milions d'euros. El traçat plantejat inclou instal·lacions que facilitaran la construcció d'estacions junt ab el futur aeroport de Castelló i en el Baix Maestrat. Foment ha d'assumir estos projectes i contractar en el més breu termini la redacció de projectes de construcció i d'execució de l'obra.

Tres. Que el Ministeri de Foment impulse les actuacions ja programades que s'integren en el corredor mediterrani. Per exemple, en el traçat València-Castelló, ni tan sols s'ha iniciat la redacció dels projectes constructius, la qual cosa fa difícil el compliment del compromís de Foment de posar-la en servici en 2012, que ja suposa un retard de cinc anys respecte a la data inicialment prevista de 2007. I tampoc s'han iniciat les obres en el traçat d'Alacant-Múrcia, excepte els accessos a Múrcia, contractats per l'anterior govern de la nació.

Quart. Continuar reclamant la presentació de projectes per a obtindre finançament destinat al desenrotllament del PP19, en el que afecta al corredor mediterrani.

La no-presentació de projectes indicaria l'escàs interés del Govern d'Espanya per l'impuls del corredor mediterrani.

En este sentit, la Conselleria d'Infraestructures i Transport s'ha dirigit al secretari d'estat, proposant la presentació de determinats projectes com ara el referent al tram d'AVE Castelló-Tarragona, a què ans me referia, o els accessos ferroviaris als ports d'interés general de la Comunitat Valenciana. Consultats els ports, hem pogut saber que, fins a la data, no s'ha presentat res i que no està prevista la presentació de cap projecte.

La Generalitat impulsa un corredor ferroviari de mercaderies al llarg del corredor mediterrani, des de la frontera francesa fins a Algesires. Com a raons a favor seu, cal assenyalar que és més curt que el corredor pel centre d'Espanya, que transcorre entre Algesires, Madrid, Saragossa, Barcelona i frontera, la qual cosa suposa una solució més eficient, ab estalvi significatiu de tràfic terrestre per l'interior de la península i contribuint a la sostenibilitat del transport.

Dos. Atén les necessitats de les quatre regions del mediterrani espanyol, Catalunya, Comunitat Valenciana, Múrcia i Andalusia, que representen el 44% de la població i el 57% del PIB d'Espanya.

Les tres primeres regions d'Espanya, per la seua aportació en tones-quilòmetre al transport internacional, Catalunya, Andalusia i Comunitat Valenciana, estan al corredor mediterrani. Resol les relacions d'estes quatre comunitats ab el nord del Magrib i ab les valls del Roine i del Rin, fins al nord i centre d'Europa. És especialment rellevant la necessitat de connectar els ports valencians ab la xarxa d'ample europeu com a element essencial per ampliar la seua àrea d'influència -

El port de València ja és un dels principals ports del mediterrani occidental i la comunitat ha apostat per convertir-se en la gran plataforma logística de la zona. La connexió dels ports en ample europeu UIC ha de ser simultània per a evitar desavantatges competitius d'uns ports enfront d'altres.

Prioritzar l'eix asseguraria el transport intermodal en les regions afectades, millorant l'eficiència en el sector.

La intermodalitat entre mitjans de transport i la interoperabilitat permet que distints operadors utilitzen la xarxa ferroviària. Són necessaris, donat que els mitjans de transport terrestres són els més eficients en les distàncies mitjanes que recorren Europa, i és ací on el ferrocarril juga un paper primordial, conjuntament ab la carretera i l'harmonitzat ab els ports i els aeroports de l'àrea.

El corredor mediterrani necessita d'infraestructures viàries suficients i eficients, ja que és la ruta natural de les mercaderies que entren i ixen de les àrees afectades. En el tram de l'eix que quedaria sense servir, ab la proposta actual, hi ha huit ports principals: Castelló, Sagunt, València, Alacant, Cartagena, Màlaga, Almeria i la connexió ràpida ab Europa del gran port d'Algesires.

D'altra banda, és una perspectiva de liberalització dels servicis ferroviaris. És capital que l'eix compte amb bones infraestructures, així com d'ample de via UIC. En cas contrari, la pretesa major eficiència en el transport provinent de la liberalització i de l'entrada d'altres operadors es veuria minvada en un dels eixos de comunicació que més demanda té i del que més creixement s'espera.

El problema de les infraestructures impedirà que altres operadors diferents de Renfe accedisquen al mercat de transport de mercaderies i passatgers entre l'àrea mediterrània i la resta de la Unió Europea.

La plena liberalització comercial, ab l'entrada en vigor de la zona de lliure canvi euromediterrània preveu un major tràfic de mercaderies que, en part, arribaran a Europa a través dels ports del Mediterrani. L'eix suposa, sense dubte, una ferramenta bàsica per atendre estes necessitats del comerç marítim, sense perdre oportunitat de negoci i per a evitar els fenòmens de congestió que es presenten en el trànsit per carretera, degut al seu ús intensiu, així com per a incrementar la competitivitat en els processos d'aprovisionament i de distribució en les empreses, ab un millor accés als mercats.

Cal destacar també les importants repercussions mediambientals i sobre el repartiment modal que tindrà la separació de traçats -viatgers-mercaderies- en el corredor mediterrani.

En el mateix any de posada en servici, estimant-se que fóra en 2014, evitaria la circulació de quasi mig milió de vehicles pesats per any, a més d'un importantíssim nombre de vehicles lleugers, derivant-se de la carretera al ferrocarril més de 2,1 milions de tones a l'any de mercaderies i el tràfic de viatgers del corredor aconseguiria el 3,7 milions de viatgers a l'any. Això suposaria evitar l'emissió de més de 81. 000 tones a l'any de CO

en l'àmbit de la nostra comunitat.

En el termini de cinc anys des de la posada en servici, se suprimirien més de 900. 000 vehicles pesats a l'any, derivant-se al ferrocarril 4,24 milions de tones a l'any de mercaderies i el tràfic de viatgers del corredor superaria els 5,1 milions de viatgers a l'any. S'evitaria l'emissió de 164. 640 tones a l'any de CO

en l'àmbit de la nostra comunitat.

En estos moment, l'eix PP19, que inclou l'anomenat corredor mediterrani, a pesar d'haver sigut declarat com un dels 30 projectes prioritaris per la Comissió Europea, es troba actualment estancat, degut tant a motius administratius com a la falta de finançament. Este eix, encara que havent patit lleugeres modificacions en el seu traçat, ha estat sempre present en els plans de la comissió.

El corredor mediterrani espanyol és l'eix econòmic més dinàmic de tot l'estat espanyol i, probablement, és el més necessitat des del punt de vista de les infraestructures. Històricament, el disseny radial de les infraestructures a Espanya i les factures urbanes que registren en el corredor han reduït el seu potencial de creixement. Per la seua situació geogràfica, este corredor es convertix en una zona per la qual transita un volum important de mercaderies, ab origen i destí en els principals mercats europeus.

Per això, que esta regió dispose d'una adequada xàrcia d'infraestructures resulta de vital importància, ja que reforçant les connexions entre les comunitats que la conformen amb Europa i la resta de l'estat, s'incrementaran i estretiran les intenses relacions comercials, socials i econòmiques actualment existents.

Al llarg del corredor mediterrani, es concreta una important activitat econòmica que genera constants fluxos de transport de viatgers i mercaderies.

No obstant això, des del punt de vista de les infraestructures, s'evidencia que el dimensionament insuficient en uns trams, la discontinuïtat de les xarxes de transport en altres seccions, unit a una realitat demogràfica en què és constatada que viuen, efectivament, moltes més persones de les comptabilitzades en el cens, comporta situacions d'ineficiència de la xarxa i de congestió i de pèrdua de competitivitat, que és necessari corregir.

L'anàlisi demogràfica del corredor mediterrani demostra que el corredor mediterrani espanyol, conformat per les províncies de Cadis, Màlaga, Granada, Almeria, Múrcia, Alacant, València, Castelló, Tarragona, Barcelona i Girona, comptabilitzava una població censada en 2004 de 16. 247. 210 habitants, dels quals un 90% es concreta en la franja costera dels 30 quilòmetres.

A Espanya, en eixe any hi havien censades 43. 185. 000 persones, per la qual cosa el corredor mediterrani suposa un percentatge, respecte del conjunt de l'estat, del 37,6%.

No obstant això, es confirma que la població vinculada equivalent aconseguix quasi els 3. 000. 000 en el corredor. Esta dada reflectix que la població que demanda infraestructures i servicis al llarg del corredor mediterrani se situa en 19. 212. 027 habitants anuals, xifra que s'eleva per damunt del 20. 000. 000 a l'estudi en la franja costanera, considerant les dades d'una població efectivament resident en el corredor, que este passaria a representar un 44% del conjunt d'Espanya.

Quant a les infraestructures del corredor mediterrani, és molt important l'impuls de les infraestructures portuàries, les infraestructures ferroviàries, les infraestructures viàries i les infraestructures aeroportuàries. Només un corredor mediterrani en doble via, aplicant el sistema d'ample UIC, que permeta regular el transport de viatgers cap a Europa per tot l'arc mediterrani, que permeta també l'afluència constant de les nostres mercaderies als mercats europeus, pot ser garantia de desenrotllament econòmic i social de la Comunitat Valenciana.

Per això,hem presentat esta iniciativa que ve a recolzar tot allò que el Consell de La Generalitat està fent davant del Govern d'Espanya i davant de la Unió Europea.

Senyories, pensem que tenim una ocasió d'or per recolzar, una volta més, els interessos de la Comunitat Valenciana al marge dels plantejaments polítics, sent valencians davant de tot i després militants de les formacions polítiques que configuren la cambra.

Per últim, vull dir que mos hem presentat, mosatros mateix, una esmena -registre d'entrada 23. 200- que ve a corregir un error mecanogràfic en el punt 1, paràgraf quart. On diu «corredor mediterrani en ample UIC», ha de dir «corredor mediterrani en ample UIC i doble via».

Apel·le al sentiment de valenciania de les seues senyories i espere que recolzen esta proposició de llei, que és molt interessant, molt convenient i molt beneficiosa per al desenrotllament econòmic i social de la nostra comunitat.

Res més, senyories, i moltes gràcies.

(Aplaudiments)

(Ocupa la presidència el vicepresident primer, senyor José Cholbi Diego)

El senyor vicepresident primer:

Moltes gràcies, senyor Maluenda.

Els grups que han presentat esmenes. pel Grup Parlamentari Socialista. Me refiero al señor Godoy. però és que he mirat cap allà, com estava la diputada Carmen Ninet, però no. Me refiero a usted.

El senyor Godoy García:

(Aplaudiments)

Miren, no hagamos sofismas. Corredor mediterráneo, sí, cuanto antes y con las máximas prestaciones. División y confrontación partidista, que es lo que ustedes buscan con el Gobierno de España, que va a debilitar nuestras posiciones europeas, y por eso les llamo irresponsables, no, de ninguna manera. Intereses valencianos, sí, hasta el final. Tantos como ustedes, más que ustedes en este momento y en esta cuestión. Sectarismo y exclusión, vayan ustedes a buscarlo a otra cámara.

Yo les digo que la imagen de división que ustedes están queriendo trasladar a la opinión pública a través de esta proposición no de ley perjudica a la Comunidad Valenciana ante la Unión Europea, donde para conseguir nuestro objetivo de que el corredor mediterráneo se convierta en un eje prioritario ferroviario, es mucho más positivo que nos mostremos con una imagen de unidad.

Miren ustedes, señorías, del corredor mediterráneo no es el Gobierno de España el que debe justificar sus actuaciones. Lo que estamos todavía esperando son las explicaciones y también las disculpas del Partido Popular. Si hoy tenemos un problema, si el corredor mediterráneo no forma parte de las redes transeuropeas de transporte, nadie mejor para explicarlo que ustedes, el Partido Popular, que ya les he dicho que es el que gobernaba en España cuando se tomó la decisión de no incluir el corredor mediterráneo dentro de ese eje.

El senyor vicepresident primer:

Pel Grup Compromís, el senyor Morera.

Quan vullga, senyor Morera.

El senyor Morera Català:

Moltes gràcies, senyor president.

Ens trobem davant un tema que, des del nostre punt vista, és un tema neuràlgic, cabdal de la política valenciana. És un tema substantiu, que té transcendència importantíssima de cara al futur. I estem parlant del corredor mediterrani. No tenim en estos moments corredor mediterrani.

I quan parle que és un tema substantiu, estic parlant de si la Ford va a continuar existint a Almussafes o va a desaparéixer. Estic parlant de si anem a tindre avantatges competitius per a situar les nostres taronges en els mercats europeus o haurem de continuar posant les nostres taronges a través d'un sistema de transport de camions car i contaminant, com és el transport per carretera i per camions. Hi han més de 3. 000 camions que diàriament travessen l'autopista AP-7 cap al nord, cosa que esdevé un element absolutament insostenible i de cara al futur.

Per això, el corredor mediterrani és una qüestió que, des del Bloc, sempre hem defensat. Si més no, este estiu passat férem ací unes jornades específiques sobre el corredor mediterrani. I la pregunta és: ¿és este el millor sistema per a abordar una qüestió de tanta transcendència? Hem assistit a un espectable en què els dos grups majoritaris no troben la fórmula per a aconseguir una postura de consens, una postura pactada entre tots els grups per a potenciar una realitat que en estos moments es troba absolutament desvertebrada.

Ahir mateix o despús-ahir veus significades de la societat valenciana, com l'Associació Valenciana d'Empresaris, parlaven de la necessitat de potenciar l'arc mediterrani. O l'altre dia, en els pressupostos generals de l'estat, hem vist de nou com se margina, se penalitza la via del corredor mediterrani, en uns pressupostos generals de l'estat que no aporten ninguna inversió substantiva en el que és el corredor mediterrani.

Portem un retard de 16 anys des que, per una decisió política, es va decidir fer l'AVE entre Madrid i Sevilla. 16 anys de retard. I podíem preguntar-nos quin malefici té el nostre país, el corredor mediterrani, que tenint en compte que som la zona d'Espanya on major trànsit de mercaderies i major trànsit de ciutadans, la realitat és que ens trobem en esta situació. Ens trobem en una situació, en esta setmana passada, absolutament penosa, bloquejats, desconnectats entre el que és la connexió entre el nostre país i el nord i Europa, un caos total.

I la pregunta que ens podem fer en este tema és: ¿quin pes polític tenim els valencians? , perquè durant molts anys el PSOE ha manat ací i a Madrid, fins l'any 1995. A partir de l'any 1995-1996, el Grup Popular va manar ací i a Madrid. I res de res. I ara ens trobem en una situació nova, i és que el PSOE governa al govern central i el Partit Popular governa al govern valencià, i continuem estant aïllats sense inversions substantives, amb un concepte d'una Espanya radial, no en xarxa, com seria el millor model. I, per tant, ens trobem en esta situació. ¿Ho arreglarà esta proposició no de llei del Partit Popular, o sumarem una nova frustració? Eixa és la realitat. ¿Anem a arreglar alguna cosa a través d'esta proposició no de llei, o va a ser un nou brindis al sol? Eixa és la pregunta.

I la realitat és clara. Mentres ací estem debatent estes qüestions, som líders en desocupació a Espanya, quasi al 12%; som líders en fracàs escolar; som líders en falta de llits hospitalaris; som líders en una renda mínima, a nivell espanyol, més per baix de la mitjana espanyola; som líders en poc finançament autonòmic.

¿Tot això la culpa la té Zapatero, o tenim també la realitat d'una política valenciana que no està a l'altura de les nostres necessitats? I la pregunta és: l'estratègia del Partit Popular ens du a algun lloc? Perquè, escolte, el senyor Zapatero governarà Espanya fins a l'any 2012.

Estes són les reflexions que hem tingut en compte a l'hora de valorar esta nova proposició no de llei. Proposició no de llei que no és nova. Estes Corts Valencianes s'han pronunciat ja sobre el corredor mediterrani; sense anar més lluny, el mes de setembre, en la Resolució 79, de 24 de setembre, que

venia a dir el mateix o, en l'anterior legislatura, la Resolució 250, de 6 d'octubre del 2006. I s'ha fet alguna cosa? No, no hem avançant ni un pam. Continuem estant aïllats com hem estat en estos últims anys.

I la pregunta és: ¿podem aprofitar este debat perquè canvie alguna cosa en la política valenciana i no ser els últims en aconseguir inversions productives del govern central? Podem fer alguna cosa? I jo crec que això passaria per reconéixer errors del passat.

El senyor Godoy ha dit una cosa que té raó: l'any 2003 vostés ens van deixar aïllats. Van ser vostés, i ahí estan les hemeroteques. Quan el senyor Aznar manava a Madrid i quan la senyora Loyola de Palacio era comissària europea de Transports; ja era president el senyor Camps. Per això no deixa de ser un poquet una broma de mal gust quan vostés diuen «continuar donant suport a les gestions que està fent el govern valencià. » Quines gestions va fer al 2003? Quines? Mos ho pot explicar, senyor Maluenda?

Perquè si ara diu que hem de posar el sentiment, abans que la reivindicació política. Molt bé, d'acord. Acabaran vostés com els navarresos, com la UPN. I no estaria mal que eixe sentiment se traduïra no només en un brindis al sol, sinó que es traduïra també en inversions productives.

Però miren vostés, jo crec que esta proposició no de llei, doncs més allà d'un brindis al sol podria aprofitar per a intentar buscar un acord valencià en matèria de reivindicacions, de la mateixa manera que ho està fent la societat valenciana davant uns polítics, uns governants, que no estan a l'altura de les necessitats de la societat valenciana. Eixa és la realitat: ni ací, ni allà.

I mosatros, modestament, hem vullgut millorar una proposició no de llei que, des del nostre punt de vista, està absolutament coixa, reiterativa. Però introduïm un element, un element que ací, en estes Corts, no ha aparegut de forma substantiva, una referència aïllada va fer el conseller en una ocasió; i és l'esmena que nosaltres introduïm per a millorar el text sobre Ferrmed.

Va ser Ferrmed, l'associació europea per a impulsar el corredor mediterrani, la que els va dir a vostés, en una esmena concreta, que el corredor mediterrani havia d'anar pel Mediterrani, pels ports, per a connectar ferrocarril, xarxa de ferrocarrils i ports. I els ho va dir a vostés davant el no haver inclòs el corredor mediterrani i el nostre país, la Comunitat Valenciana, dins de les xarxes prioritàries europees. No ho van fer vostés.

I, per tant, mosatros, que veiem que Ferrmed, que té una incorporació important dels sectors importants de la societat valenciana, com és la Cierval, com és l'empresarial, com és Cepymeval, com és el Col·legi Oficial d'Enginyers. Ports de la Comunitat Valenciana, o el Col·legi d'Industrials, o l'Agència Portuària d'Alacant o de València, que sí que estan fent la feina ben feta, no com este govern, que no ha estat a l'altura de les necessitats per a aconseguir una bona connexió per transport ferroviari, per a les nostres mercaderies, el que diem en esta proposta de resolució és que donem suport a Ferrmed. Perquè ens estem jugant el futur, perquè és absolutament insostenible que 3. 000 camions al dia vagen cap al nord per les autopistes. És insostenible. El professor Gregorio Morán ho ha dit claríssimament.

I per altra banda, i per altra banda, deixem-nos d'hipocresies. El que vostés plantegen ahí dels 300-350 quilòmetres, amb el projecte que està duent endavant el ministeri, que és el seu projecte, el projecte del senyor Álvarez Cascos, va a suposar la destrucció de l'Horta Nord, com ja suposà la destrucció de l'Horta Sud. És impossible, i ahí estan els informes, que s'aconseguixen eixes velocitats tal i com està plantejat el projecte d'alta velocitat al seu pas per l'Horta Nord, absolutament impossible. I anem a tindre uns costos ambientals d'una magnitud impressionant.

Este és un debat que si fórem rigorosos l'hauríem de plantejar d'una forma clara i substantiva. Mos anem a carregar l'Horta de València per no aconseguir un benefici important quant a les velocitats. Nosaltres, des del Bloc, anem a presentar esmenes i les tenim en via judicial.

També li he de dir que després del debat, el nostre grup, que és un grup divers, prendrà la determinació que vullga. Des del Bloc hem estat sempre a favor del corredor mediterrani. Voldríem menys hipocresia, més altura de mires i que este debat no siga un nou brindis al sol, com sembla que podia acabar sent.

(Ocupa la presidència la presidenta, senyora María Milagrosa Martínez Navarro)

La senyora presidenta:

Moltes gràcies.

Per a l'acceptació d'esmenes té la paraula, pel Grup Popular, l'il·lustre diputat, senyor Maluenda.

El senyor Maluenda Verdú:

Molt excel·lent, senyora presidenta.

Senyories.

Comence pel final, per l'esmena que ha defensat el senyor Morera, perquè en la seua esmena està assumint el contingut de la nostra proposició no de llei. La seua esmena o diu «retire el que vosté ha fet i substituïsca-ho pel que jo planteje», sinó «estic d'acord amb el que vosté ha fet, i li demane, incorpore. -dos punts-. » que jo he de dir que me pareixen positius. Me pareixen positius. Un és el que fa referència al Ferrmed. Mire, La Generalitat va acollir, a l'abril del 2005, en l'oficina de la seua delegació europea, una reunió de treball amb l'associació Ferrmed, creada a fi de promocionar l'eix ferroviari de mercaderies: Escandinàvia, Rin, Roine, Mediterrani Occidental. Conforme vosté molt bé diu. Entre els seus membres compten amb les següents empreses i entitats valencianes: ASCER; les autoritats portuàries de Castelló, Valencià i Alacant; el Col·legi d'Enginyer Industrials de València; la Cambra de Comerç de Castelló; Cepymeval; Cierval;

(inintel·ligible)

. ; Dragados; i Abertis Infraestructures.

Ferrmed va aconseguir finalitzar el procés administratiu intern a través dels diferents departaments de la DG Tren. Ara només resta finalitzar l'estudi sobre la viabilitat financera del projecte. L'import d'estudi és de 2,6 milions d'euros. I la seua realització va a càrrec d'un consorci internacional d'empreses consultores. Trià València el passat mes de juny, baix la direcció de Ferrmed.

La Generalitat ha contribuït amb 240. 000 euros al finançament d'eixe estudi, i està previst que els resultats i conclusions estiguen disponibles al present mes; estava previst per a l'octubre del 2008. La relació entre La Generalitat i Ferrmed no acaba ací. Al maig del 2007 la Conselleria d'Infraestructures i Transport, amb el suport de Ferrmed, va enviar al ministeri i a la Generalitat de Catalunya un projecte bàsic de traçat ferroviari entre Castelló i Tarragona, que completa el projecte global del corredor mediterrani.

¡Com no anem a acceptar la referència que vosté fa al Ferrmed, si és el que la conselleria i La Generalitat ve fent en els últims anys! És més, li agraïxc que mos recorde eixa situació, que és important que s'incorpore al text de la nostra iniciativa.

Quant al quart punt: «Les Corts demanen al Consell que en la construcció de l'eix mediterrani, d'alta velocitat, es tinguen en compte les millors condicions mediambientals possibles. » ¡Faltaria més! També estem d'acord, senyor Morera. Faltaria més. Les lleis són per a complir-les. Els projectes han de tindre la declaració d'impacte ambiental. ¡Faltaria més! Per tant, acceptem gustosament l'esmena que vosté ha defensat, i que ve a complementar i a enriquir la que mosatros hem defensat com a iniciativa.

Diu: «Què va fer el president Camps davant l'informe de Loyola de Palacio? », me pregunta el senyor Morera. Doncs, mire, La Generalitat, el president Camps, va presentar en temps i en forma les oportunes al·legacions a l'informe de Loyola de Palacio, a pesar que érem del mateix partit, defensant els interessos de la nostra comunitat. La decisió era d'Europa, no era del Consell de La Generalitat.

Quant a l'esmena que ha defensat el senyor Godoy, que diu: «Retire usted la suya y venga a apoyar la mía, porque la mía es la mejor. » El discurs de sempre, del senyor Godoy. Crec que li falta humilitat a l'hora de defensar ací, en la cambra, les iniciatives, que són respectuoses, totes elles, les de vostés, les del PSOE i les nostres, encara que no se coincidisca amb elles. Però, quant a les formes, crec que cal ser més respectuosos.

La iniciativa que mosatros plantegem, el que diu és que Les Corts insten el Consell de La Generalitat que sol·licite al govern de la nació la urgent adopció de les mesures següents: que adquirisca un compromís clar amb la potenciació de l'eix ferroviari del corredor mediterrani. Per què? Perquè no l'ha adquirit. Una cosa són els discursos que se fan, senyor Godoy. Una cosa és el que se diu, i altra cosa el que fan. I, precisament, els socialistes valencians són coneguts -i li ho dic també amb respecte- perquè fan sempre allò que, contrari, al que han pregonat.

Hem acudit recentment a un congrés socialista, de la comunitat, que pensàvem que era l'esperança per tindre davant de mosatros una oposició seriosa i responsable, conseqüent amb les necessitats de la societat valenciana. Vam atendre els discursos molt bons que va fer el senyor Alarte. La pena i la tristor era que eixos discursos del senyor Alarte no arriben al Grup Parlamentari Socialista. El senyor Alarte sí que parla de defensar els interessos de la Comunitat Valenciana, però el Grup Socialista sempre diu: «Quítate tú que me ponga yo. Retire usted su iniciativa porque la mía es mejor. »

Clar, el senyor Godoy -i que me perdone- no té iaia, i com no te iaia, doncs ell és el que pregona. I si la té el felicite, perquè és una sort tindre-la. És ell el que pregona les seues iniciatives. I me diu que jo he posat una càrrega de dinamita, senyories. Que he posat. Mire vosté, l'única càrrega de dinamita que jo tinc coneixement que se va acusar algú de posar, va ser, precisament, a un antic socialista, de la regió de Múrcia, que va ser. , que és expresident del govern de Múrcia, que era militant del Partit Socialista, i a qui se va acusar de posar una càrrega de dinamita al pantano del Cenajo. Eixa sí que la recorde. Però jo una càrrega de dinamita, a què? A defensar les teories, a defensar els plantejament en democràcia, aquí que és. la casa de la paraula. Aquí se pot discrepar, però des del respecte.

Dir que perquè vosté no compartix els criteris que jo he defensat, he posat una càrrega de dinamita. Me pareix, me pareix, senyor Godoy, que com a mínim ha sigut desafortunada la seua frase.

Què és el que ha fet el Govern d'Espanya? Doncs, mire, en l'estructura institucional de la Unió Europea, l'únic representant del regne d'Espanya, davant de la unió, és el govern espanyol. Tot tipus de comunicacions i gestions han de realitzar-se a través del Govern d'Espanya. El Consell de la Unió Europea és qui adopta les decisions finals del procés legislatiu i el no legislatiu. En el cas de les xarxes transeuropees, seran el president del govern i els ministres responsables en les respectives negociacions els qui adopten la posició oficial del govern espanyol en esta matèria. Els representants espanyols en el grup d'alt nivell, funcionaris pertanyents al Ministeri de Foment, ja han destacat la importància del corredor mediterrani per al tràfic de mercaderies entre la regió sud-oest del Mediterrani i el centre de la Unió Europea.

La Comunitat Valenciana ha de sol·licitar als responsables del govern espanyol que en les negociacions que s'iniciaran per a l'adopció de la decisió, es tinga més en compte el creixement sostingut dels ports de l'eix mediterrani, al que m'he referit en la primera intervenció, així com la seua importància i projecció econòmica.

El comissari europeu de Transports, Jacques Barrot, ha reiterat en distintes ocasions, que a pesar dels esforços continuats de la Comunitat Valenciana per defendre el traçat del corredor mediterrani -aixina ho ha dit-, és el govern central qui ha de marcar les prioritats per a l'adequació de les línies ferroviàries i, no obstant, no ho fa. El govern espanyol és qui ha de defendre la proposta del 2004 i assumir, com a prioritat, el donar el seu suport a la inclusió de l'eix mediterrani davant de la Comissió Europea en la revisió dels traçats corresponents a les xarxes actuals de transport.

En este sentit, la principal preocupació de La Generalitat és que en la informació que es maneja a la Unió Europea, transmesa pel govern espanyol, el tram Castelló-Tarragona, que apareix en tots els mapes del PP19, figura com en servici o completat.

Senyories, açò és molt perillós. Què vol dir això? Això vol dir que donen per conclosos els projectes i que, en comptes de 300-350 quilòmetres de velocitat possible, se conformen amb els 220-250, que ara és el que manté la línia. Per tant, cal dir les coses clares. Cal dir les coses clares.

És a dir, en estos moments, estem reivindicant l'execució d'un nou traçat per a alta velocitat a doble via d'ample europeu adaptada a velocitat de 350 quilòmetres per hora perquè puga acollir el transport de viatgers AVE i també l'AVE regional, que és un projecte molt important del Consell de La Generalitat del president Camps, quedant el traçat actual per al transport de mercaderies i si el traçat Castelló-Tarragona es definix com a completat, el que significaria és que està adaptat a 220-250 quilòmetres i el resultat és una estrangulació o coll de botella en tot eixe tram que, objectivament, condiciona el desenrotllament del corredor mediterrani.

En este sentit, cal destacar que, des de la conselleria -i ho he dit abans- d'Infraestructures i Transport es va remetre un projecte d'alta velocitat per a l'execució del dit traçat que, fins a la data, no ha sigut atés pel Govern d'Espanya, a pesar del que vosté diu. I ahí estan els pressupostos generals de l'estat, que no contemplen eixa actuació, estimada en 950 milions d'euros, del projecte fet per La Generalitat.

A manera de síntesi, els principals problemes per al desenrotllament ferroviari del corredor mediterrani que afecten al Govern d'Espanya són: la preferència del Ministeri de Foment pel traçat interior, frontera-Barcelona-Saragossa-Madrid-Algesires, solució que hauria de ser complementària i no excloent d'un eix ferroviari potent en el corredor mediterrani, que és molt més important i més transcendent; la falta de compromís estatal per a l'execució d'una línia AVE entre Castelló i Tarragona, la qual cosa trencarà la continuïtat de la línia d'alta velocitat en el corredor mediterrani.

Sí que està prevista una línia dedicada a l'alta velocitat i ample europeu entre València i Castelló i s'està executant entre Tarragona i Barcelona, i el projecte de pressupostos del conveni d'Adif per a l'any 2008 -ni tan sols per a 2009- menciona este projecte.

Els retards en la construcció de l'AVE, allí on s'està executant, clarament manifesten les escasses consignacions pressupostàries enfront d'altres línies d'alta velocitat. Enfront de l'objectiu inicial de 2007 per a l'arribada del AVE a les tres capitals valencianes, l'actual planificació l'ajorna al 2010 per a València i a 2012 per a Castelló i Alacant. Inclús eixes dates, previsiblement no seran respectades.

En conseqüència, cal assenyalar que el conjunt de projectes prioritaris.

La senyora presidenta:

Moltes gràcies, senyor Maluenda.

El senyor Maluenda Verdú:

. -acabe, senyora presidenta- dóna un tractament a la Comunidad Valenciana en particular, i del corredor del Mediterrani en general, molt per davall del que demana el que, sens dubte, és l'eix més dinàmic de la península ibèrica i un dels més importants d'Europa, amb una població que, per exemple, supera la de països com Holanda.

Per tant, senyories, no podem acceptar la seua esmena perquè seria passar fulls del llibre a l'inrevés. Hem avançat. Cal continuar avançant. Cal continuar en eixe impuls.

I el que la seua senyoria planteja, per descomptat, no dóna ninguna solució, ni dóna ninguna garantia, ni ningun impuls a les necessitats que, en matèria ferroviària, del corredor mediterrani, té la Comunidad Valenciana.

Res més i moltes gràcies.

(Aplaudiments)

La senyora presidenta:

Pel torn de rèplica, té la paraula l'il·lustre diputat senyor Godoy.

El senyor Godoy García:

(Aplaudiments)

(aplaudiments)

Y que no quieran ustedes, por ponerse y colgarse las medallas -que no les corresponden, que no les corresponden, porque tienen mucho de qué pedir perdón-, por ponerse esas medallas, dar una impresión de que estamos divididos ante Europa.

O les puedo decir «vamos a transaccionar». ¿Por qué no nos sentamos y hacemos una declaración institucional de todas las Cortes Valencianas sin insultar a nadie, sin menospreciar al Gobierno de España y valorando lo que ustedes y el Gobierno de España están haciendo por el corredor mediterráneo?

»Las peticiones y manifestadas realizadas a la Unión Europea por el Gobierno de España desde el 2005, por las comunidades autónomas afectadas -y les incluimos a ustedes también como Consell que ustedes sustentan como Partido Popular- y por las organizaciones económicas y sociales a favor de que incluyan al corredor mediterráneo de alta velocidad entre los ejes prioritarios de la red de transporte de la Unión Europea.

(Aplaudiments)

La senyora presidenta:

El senyor Maluenda Verdú:

Molt excel·lent senyora presidenta.

Senyories.

Mire, senyor Godoy, l'alcalde de Callosa de Segura no ha obstaculitzat. Ha defensat els interessos de la seua població i de la seua comarca, com és la seua obligació.

Vosté és que, quan algú no compartix els seus criteris, parla que o s'obstaculitza o que porta una càrrega de dinamita, com m'ha dit a mi abans en una metàfora.

Molt bé. I després se molesta quan jo li dic que l'única càrrega de dinamita que jo recorde va ser aquella. que és veritat, és veritat. I diu: «No li ho tolere». Què va a fer? Pegar-me? Va a galtejar-me o què va a fer? Què vol dir això de «no li ho tolere»? És una amenaça que la seua senyoria m'està fent o és una altra metàfora? No sé, dic jo. Doncs mire, va estar en la presó. Aquella persona va estar en la presó, precisament, perquè se va demostrar que alguna cosa havia de vore amb això.

Diu que què és el que ha fet el Consell de La Generalitat i on posaria vosté eixes quantitats. Mire, la falta d'interés que té el Govern d'Espanya en les infraestructures d'alta velocitat per a la Comunitat Valenciana, ho demostren els projectes de pressupostos generals de l'estat per a 2009.

«On posaria vosté els diners? ». Doncs mire, senzillament, en l'actuació de la línia d'alta velocitat Madrid-Levante, que aixina figura en el pressupost per a l'anualitat 2009, diu «40. 000 miles de euros». Doncs mire, deu dir «200. 619 miles de euros». Fixe's si ho dic concretament.

En primer lloc, la inversió en la línia d'alta velocitat en Alacant baixa d'una forma molt sorprenent: de 120,48 milions d'euros en 2008 a penes 40 milions en 2009, el que suposa una baixada de quasi el 70%.

Però si esta rebaixa és important, entre 2008 i 2009, encara és més si comparem l'anualitat de 2009 que preveia la llei de pressupostos per a 2008 a Alacant per a la línia d'alta velocitat: 261 milions d'euros; en 2009, 40 milions.

Si comparem el cost plurianual destinat a la línia d'alta velocitat Madrid-Comunitat Valenciana en els pressupostos de 2008 -allí posa Madrid-Levante; clar, també afecta a Múrcia- i en el projecte de 2009, resulta que, mentre en la llei que va entrar en vigor l'1 de gener de 2008 se preveia un cost total, fins a 2011, de 1. 628,7 milions d'euros, l'actual projecte de pressupostos a penes contempla un cost total, fins al 2012, -és a dir, a un any més- de 861,32 milions d'euros; la mitat, la mitat.

Hi ha una altra línia que diu «Madrid-Levante en la provincia de Castellón», que sí que mos afecta al corredor mediterrani. Diu «205 miles de euros». Doncs mire vosté. Mosatros pensem que són 8. 716

. Utilitze la mateixa denominació que ells fan.

La primera qüestió és destacar que en la inversió d'Adif per a la línia cau els escassos 5,23 milions d'euros -que se contemplaven en el 2008- a uns escassos 205. 000 euros. O siga, de 5,23 baixa a 205. 000 euros per al 2009.

Però, a més, si comparem el cost plurianual destinat a la línia d'alta velocitat Madrid-Levante per a Castelló en la Llei de pressupostos de 2008 i en el projecte de 2009, se preveia un cost total fins al 2011 de 54,49 milions d'euros i una anualitat al 2009 de 8,7. L'actual projecte de pressupostos a penes contempla un cost total per al 2012 de 4,92 milions d'euros. I la citada anualitat de 2009 és de 205. 000 euros -com he dit abans-. Per tant, per part del ministeri i d'Adif s'incomplixen les seus pròpies previsions.

Les xifres del projecte de pressupostos el que estan dient és ni més ni menys que l'AVE no només no arribarà a Castelló al 2012, sinó que ni tan sols estarà en obres en esta província al final de la present legislatura del Congrés.

Junt a l'anterior, tots sabem de la importància del corredor mediterrani, de la seua necessitat imperiosa per a la comunicació de la província en alta velocitat en la resta del continent europeu. Doncs, bé, a València, on l'estat s'ha compromés que l'AVE arribe al 2010, la inversió en alta velocitat baixa de 658,66 milions d'euros a 616,69 milions d'euros. El 6,3 menys.

I quant a Castelló-Tarragona, el projecte de pressupostos per al 2009 només contempla una partida de 50. 000 euros per a l'estudi informatiu de la línia d'alta velocitat entre ambdues poblacions, quan he dit que hi ha un projecte presentat pel Consell de La Generalitat amb una estimació d'execució de 950 milions d'euros.

Quant a la línia Madrid-Levante, a la província de València, on diu: «610,93 milers d'euros» deu dir: «660», i pugem 50 milions més. Per què? En primer lloc, la inversió en la línia d'alta velocitat a València baixa del 655,65 milions d'euros al 2008 a 610,93 al 2009. O siga, baixa un 7%.

I esta caiguda, que és un tant sorprenent, si tenim en compte que l'estat s'ha compromés que l'AVE arribe al 2010. Però, una cosa és el que prediquen i altra cosa és el que fan. Jo ho he dit, que vostés són coneguts ja, els socialistes valencians, que es creuen tot el que diu Madrid o volen creure-s'ho, per allò que el que es meneja no ix en la foto. Clar que sí! Així tiren per terra les exigències que el Consell està fent al govern d'Espanya i a la Unió Europea per a millorar les nostres infraestructures d'alta velocitat i del corredor mediterrani. Vostés no són capaços d'exigir-li al senyor Rodríguez Zapatero que complisca el que diu. I el senyor Alarte, que va començar molt fortet dient que anava a defensar els interessos de la Comunitat Valenciana, últimament ja no.

La senyora presidenta:

Moltes gràcies, senyor Maluenda.

El senyor Maluenda Verdú:

. saben del seu discurs, ja no coneguem què pensa al respecte, però el que és cert és que estan consentint que una volta més

(aplaudiments)

mos aclaparen als valencians des de Madrid.

La senyora presidenta:

Moltes gràcies, senyor Maluenda.

El senyor Maluenda Verdú:

Mos volen agenollats. I no, estarem plantats i amb el cap ben alt.

(Aplaudiments)

La senyora presidenta:

Per al torn de rèplica, té la paraula l'il·lustre diputat senyor Morera.

Proposició no de llei, de tramitació especial d'urgència, sobre l'establiment d'una xarxa pública de col·legis públics dependent directament de la Conselleria d'Educació, presentada pel Grup Parlamentari Socialista (RE número 22. 176, BOC número 99)

La senyora presidenta:

Pasamos al siguiente punto. Tercer punto: «Presa en consideració de la Proposició no de llei de tramitació especial d'urgència sobre l'establiment d'una xarxa pública de col·legis d'infantil dependents directament de la Conselleria d'Educació, presentada pel Grup Parlamentari Socialista. »

Per a la seua presentació i defensa, té la paraula l'il·lustre diputat senyor Sanmartín.

El senyor Sanmartín Besalduch:

Gràcies, presidenta.

La proposició no de llei que sotmetem a consideració dels presents fa referència a la necessitat d'establir, dins del primer cicle d'educació infantil de zero-tres anys, tota una sèrie de mesures amb objecte de potenciar la gratuïtat i finançament d'aquest tram educatiu.

El cert és que fins ara el govern valencià, el Consell, la Conselleria d'Educació no ha tingut voluntat política de fer front a les deficiències d'aquest sector. I pensem des d'aquest grup parlamentari que és una cosa imprescindible i necessària, no solament pel problema econòmic que genera a tota una sèrie de famílies portar al seu fill de zero a tres anys a una guarderia, sinó també per afavorir el que és la incorporació de la dona al mercat de treball en igualtats d'oportunitats.

De fet, nosaltres demanem que s'establisca una xarxa pública d'escoles infantils de zero a tres anys paral·lelament, evidentment, a les ajudes que estableix La Generalitat als ajuntaments i als centres privats a través dels corresponents bons infantils. De fet, si no ho fem ara, i, sobretot, ara ho podem fer amb ajuda dels diners dels fons procedents del ministeri, convertirem aquest tram de zero a tres que recorde que malgrat no ser obligatori, és considerat ja des de l'aprovació de la LOE com a educatiu, dia que marginarem aquest sector a malviure dins del que s'anomena els suburbis del sistema educatiu, és a dir, guarderies privades, moltes de les quals no complixen amb els requisits mínims establerts per la llei.

De fet, primera qüestió que els plantejo: com trobem aquest sector a hores d'ara? En primer lloc, jo els he de recordar que vostés tenen el cent per cent de les competències en aquest tram educatiu: en el tema de les ràtios, en el tema dels currículums, en el tema de les titulacions, inclús en el tema de les mateixes instal·lacions, metres quadrats que han de complir, etcètera, etcètera.

La situació, però, que trobem actualment és tremendament deficitària, no solament per la carència en el nombre de places -que després parlarem- sinó per les pròpies condicions i situació laboral. De fet, els mateixos educadors que treballen en aquest tram educatiu estan cobrant els salaris mínims que permet la legislació per al seu grup de titulació; de fet, no estan ni tan sols reconeguts com a docents els mateixos educadors. I, a banda, doncs, la jornada completa d'un educador en el primer cicle d'infantil supera les trenta-sis hores i quart, és a dir, el màxim que estableix el reial decret de 2006.

No cal parlar de les ràtios. Les ràtios actualment, que estan en aquest tram, doncs, jo penso que no garantixen per a res el tractament educatiu per als nostres xiquets. Recorde que unes ràtios de vuit alumnes per aula per al tram de zero a un any; 13 per al tram d'un a dos; i ,17, per al tram de dos a tres.

A banda d'això, tenim paral·lelament unes promeses per part del mateix president de La Generalitat. Recorde que en el programa electoral de l'any 2003 el president va prometre per a la present legislatura la creació de 45. 000 places, noves places d'infantil, del primer cicle d'infantil. La realitat, però, és molt diferent i ens dóna unes estadístiques; mentre que la meitat dels xiquets bascos, del País Basc, la meitat, el 50% dels xiquets de zero a tres anys estan escolaritzats en centres públics, al País Basc, a la Comunitat Valenciana, aquest percentatge és del 12%. 50% al País Basc; 12% a la Comunitat Valenciana.

Dins de les 17 comunitats autònomes de l'estat, la Comunitat Valenciana ocupa el lloc número 14, de 17, en tant per cent d'escolarització. De fet, si a les 33 escoletes dependents de La Generalitat -33 des de ja fa 15 anys, que són les mateixes- afegim les escoles infantils dependents dels ajuntaments de la Comunitat Valenciana, al voltant d'unes 70, la resta, tot són centres privats, guarderies privades. L'exemple il·lustratiu l'hem posat sempre a la ciutat de València. La ciutat de València únicament té una escola infantil pública, una únicament, mentre que paral·lelament en té al voltant de quasi 80, de privades. Però, sobretot. , tenint en compte que se'ns acaba ja el temps, el 2010 és la data que establix la Unió Europea per a assolir un percentatge d'escolarització com a mínim del 33%, és a dir, de cada 100 xiquets de zero a tres anys, com a mínim 33 havien d'estar escolaritzats en un centre públic. Insisteixo, a la Comunitat Valenciana, al 2008, ens trobem amb un percentatge del 12%.

És per això que posa damunt la taula dues realitats: la primera, és el conveni o el futur conveni amb el Ministeri d'Educació, el famós pla Educa3.

De fet, va ser -si mal no recorde- el passat, el proppassat mes d'agost que el Consell de Ministres signà un acord per a dedicar a totes les comunitats autònomes de l'estat espanyol una quantitat pressupostària; de fet, reservà un crèdit per al 2008 per a totes comunitats autònomes de 130 milions d'euros, per a finançar este tram educatiu. D'estos 130 milions d'euros, catorze i pocs -14,6- corresponen a la Comunitat Valenciana. De moment, s'ha signat ja un únic conveni, el primer que ha signat el ministeri, que ha sigut amb la Comunitat Autònoma d'Aragó, es va firmar fa pocs dies a Saragossa, per al primer cicle d'infantil.

Este conveni el que diu és que aquests diners s'han de destinar, s'han de dedicar a construir o remodelar, construir o remodelar escoles públiques de zero a tres anys i, també en un percentatge molt menor, molt menor, també, a seguir en el tema de cofinançament a través del bo infantil amb ajuntaments, escoles privades i tal.

El que em preocupa d'este conveni, i que queda clar aquí, que el govern central posa diners per a. -insistisc- sobretot, generar noves places, que no succeïsca com en la llei de dependència; que estos diners se dediquen a generar noves places i no a pagar places ja existents o a estalviar part dels diners que havia de posar La Generalitat. Que quede clar -insistisc- que de la reserva de crèdit de 130 milions per a totes comunitats autònomes, aproximadament, 100 són per a crear noves escoles, noves construccions i la resta per a cofinançar.

Per què ho dic? Perquè la realitat, si repassem el

Diari Oficial de la Comunitat Valenciana

és molt feble ací a la Comunitat Valenciana. El bo infantil que actualment es repartix sol el poden demanar dos en tota la Comunitat Valenciana, els ajuntaments, és dir, els consistoris, i els centres privats. Estos bons infantils, com vostés sabem, és una ajuda directa als pares d'acord amb el tram de l'edat, de zero a un any, La Generalitat els dóna 295 euros al mes; d'un a dos, 181, i de dos a tres, 118. En això, se'ls ajuda, a què? , a pagar el rebut de l'escola privada, que puja uns tres-cents i pocs. , 300 a 350 euros. El que passa què és? Que si fem una estadística, ens trobem que este any les ajudes d'este any, s'han repartit a un total de 263 centres de tota la Comunitat Valenciana; de 263, únicament, a 73 ajuntaments i a 190 centres privats.

El que volem, per tant, aquí, és que es potencie encara més, que s'aprofite el conveni amb el ministeri, per a què? Per a potenciar el tema de les ajudes als ajuntaments però, sobretot, per a generar noves places, crear noves infraestructures. És, per això, que els he de dir que hem arribat a un acord els tres grups amb representació aquí a l'hemicicle, a través d'una transaccional, el Partit Popular, l'Entesa, el Bloc i nosaltres, en tres qüestions bàsiques, en tres qüestions, la necessitat d'incrementar, si fan falta, evidentment, les places públiques en aquest tram i, sobretot, quedar clar que les ajudes del ministeri es dedicaran, evidentment, en el seu gran percentatge a construir noves infraestructures escolars.

Jo penso que a partir d'aquí vorem el canvi d'ací. d'ací un any, si realment una vegada signat el conveni amb el ministeri en què s'utilitzen els diners. Insistisc, pensem com a Grup Parlamentari Socialista, que és perfectament compatible el bo-llibre amb centres -ui! , el bo-llibre-, el xec infantil, el bo infantil amb centres privats, no passa res, és compatible, amb què? , amb fomentar una estructura, una infraestructura, en este cas, pública de centres, siguen aquells centres de titularitat municipal, de titularitat dels sindicats, associacions sense ànim de lucre i, també, evidentment, directament dependents de la Generalitat valenciana.

Per tant, desitjo i espero que, una vegada signat el conveni, el puguem valorar convenientment, i que d'una vegada per totes se solucione el tema de les deficiències i precarietats existents en un tram tan important de la nostra educació.

Gràcies.

(Aplaudiments)

La senyora presidenta:

Moltes gràcies, senyor Sanmartín.

Per part del Grup Popular, té la paraula la il·lustre diputada senyora Barrieras.

La senyora Barrieras Mombrú:

Moltes gràcies, senyora presidenta.

Senyories, bé, jo intervinc en nom del Grup Parlamentari Popular, teníem una esmena presentada i és una esmena perquè. , en realitat, parlava el senyor Sanmartín de voluntat. Jo crec que la voluntat que té este grup parlamentari que recolza al govern, evidentment, la voluntat que té el govern del president Camps i el conseller Font de Mora, doncs, s'ha, també, de vore reflectida en recolzament a propostes que en alguna modificació, com ara vostés voran, es poden arribar a recolzar.

S'ha aplegat a una transaccional, per tant, que ja hem fet aplegar a la presidenta, per tant, l'esmena nostra, evidentment, queda retirada, i jo el que volia simplement comentar, que l'esmena eixa transaccional, s'ha arribat a un acord tenint en compte quin és el panorama actual de l'Educació Infantil de zero a tres anys en esta comunitat en estos moments.

Evidentment, hem de partir de la base que la visió que tenim no és la mateixa des dels bancs del Grup Parlamentari Socialista que des dels nostres bancs, perquè, parlava el senyor Sanmartín de voluntat, de voluntat del govern central, parlava dels programes electorals. Jo li recordaria, que el tinc ací el programa electoral del govern central de l'any 2004, de l'any 2004, on n'hi han quatre vegades, en paràgrafs diferents, on parla de l'establiment d'una xarxa d'atenció als xiquets de zero a tres anys, eh? , i posa que proposarà el marc perquè les comunitats, els ajuntaments. Bé, en total, que per a zero a tres anys, en els pròxims sis anys, 300. 000 famílies de tot l'estat espanyol en xiquets de zero a tres anys disposen d'una plaça educativa, eh? 300. 000 famílies.

Ja que el senyor Sanmartín parla tant. Ah! I, a més, posa, «en una aportació inicial del govern de 1. 000 milions d'euros». Sap perfectament el senyor Sanmartín que per problema -supose- pressupostaris, no per falta de voluntat, que no vull atribuir-ho a la falta de voluntat, que parlava ell, del govern central, eixos diners ací en eixa legislatura no van aplegar. O siga, l'incompliment és evident que va ser. Es fa palés, perquè no van arribar.

En este programa electoral de l'any 2008, que també el tinc davant, torna a parlar del mateix, de l'educació de zero a tres anys, altra vegada les 300. 000 places, perquè, almenys, en este programa ja es reconeix que no ne va a fer ni una, i torna a posar les mateixes 300. 000 places en una dotació altra vegada igual.

Per tant, jo li diria al senyor Sanmartín, que de voluntat i de compliments de programes electorals, que estaria molt bé que li recordara al president Zapatero que quant a Educació Infantil no va complir res en la passada legislatura; quant a esta, en esta legislatura, ja que vosté parla de tants per cent, també m'agradaria que parlara de tants per cent a l'hora de fer el repartiment proporcional a les comunitats autònomes segons els alumnes que es tingueren. Perquè en esta comunitat autònoma, per exemple, que tenim 750. 000 alumnes, només ens toquen 14,6 milions d'euros. És una quantitat que si vosté la compara, per exemple, en Catalunya, que van 21,8 milions d'euros o en Andalusia que ne van 26,3, la veritat, és que la diferència, si vosté trau els tants per cent, és molt, molt desfavoridora per a la Comunitat Valenciana. Ja que parla vosté de tant per cent, sí que li agrairia que estos també els mirara.

De totes maneres, intente, com he dit, aplegar a eixe acord, perquè ací tenim la voluntat ferma de recolzar eixa educació de zero a tres anys. Aixina s'ha fet palés durant tots estos últims anys i. , bé, hem de dir que hem segut pioners en l'educació de tres a sis anys; de totes les comunitats, ha sigut la primera que l'ha generalitzat i quant a la de zero a tres anys, ja sap que n'hi ha un sistema de finançament, que està contemplat també en la LOU, en la LOE -perdó-, que s'estan donant els bons, que vosté molt bé ha dit la quantitat, però jo també li vull fer referència al tant per cent, perquè vosté ha estat hui molt encertat en el tema de tants per cent, ha parlat del tant per cent.

Si nosaltres, en este moment, dels 300. 000 que vol en tota Espanya, en esta comunitat en tenim -que vosté ho ha dit- en tenim ja coberts quasi 15. 000, que vosté ha dit dotze mil i pocs, i no, són quasi 15. 000, de 100. 000 que ne tenim ací, en esta comunitat, de moment, en els tants per cent de les 300. 000 famílies de tota Espanya, estem ¡molt més amunt! , molt més amunt que les altres comunitats. Però no és prou això. Vosté sap que el pressupost per al curs escolar del 2008-2009 atendrà, atendrà 21. 000 alumnes. Per tant, el tant per cent en els 100. 000 que tenim d'Educació Infantil, senyor Sanmartín, també serà un tant per cent elevat, un tant per cent elevat.

Per tant, jo crec que en el fons, en el fons, com és, i no podia ser d'una altra manera, ens posem d'acord, senyor Sanmartín, ens posem d'acord. Jo crec que en el fons el que volem és que l'educació en esta comunitat estiga el millor tractada que puga estar. Però jo insistisc, jo sóc també, encara que sóc el. del grup que recolza el govern, eh? , jo també sóc una miqueta incisiva a l'hora de demanar per a la meua comunitat al nostre govern, però m'agradaria que vosté fóra igual amb el govern central.

Li ho dic seriosament, perquè crec que és una cosa que vosté mateixa ha dit; n'hi ha un pla, que és pla Educa, i el pla Educa, que ve dirigit tant a la construcció de centres com a la conciliació de la vida familiar i laboral, que és el recolzament d'eixos bons, doncs, que aplegara en temps, en forma, dins d'eixa promesa del programa electoral, dins d'estos quatre anys i que aplegàrem, per descomptat, a bons acords. Que en les peticions que n'hi han hagut en esta comunitat, també vull que ho sàpiga, perquè pense que és important, les peticions dels pares i mares de xiquets de zero a tres anys, que n'hi han hagut en la comunitat han sigut totes ateses, no ha quedat ningú fora del bo infantil. O siga, tots els que han demanat eixe bo, han sigut atesos, que crec que és una cosa que també és de suma importància.

Vosté ha comentat, senyor Sanmartín, i és cert, que només poden accedir els centres privats i els municipals. És que les que són escoletes, les dites escoletes que coneixem tots són gratuïtes. Evidentment, no poden demanar un bo si ja són completament gratuïtes. Per tant, és lògic que la resta és la que pot accedir a eixes ajudes.

Per tant, jo li dic seriosament, senyor Sanmartín, estic satisfeta d'haver aplegat a un acord. Jo, si li pareix, no llegiré l'esmena transaccional perquè la tenen ja tots els grups, i si després la presidenta ho considera oportú llegir-la, la llegirà, i simplement donar les gràcies als grups parlamentaris per haver aplegat a eixe acord i a eixa transaccional i esperar, com no podia ser d'altra manera i estic convençuda que tots volem el mateix, que l'Educació Infantil funcione de les mil meravelles en esta comunitat.

Res més i moltes gràcies.

(Aplaudiments)

La senyora presidenta:

Moltes gràcies, senyora Barrieras.

Té la paraula l'il·lustre diputat senyor Pañella.

El senyor Pañella Alcàcer:

Gràcies, senyora presidenta.

El debat que estem tenint, que en principi jo pensava que seria una nova edició de la batalla de Madrid, després pareix que ja cabia un armistici i, al final, ha quedat en una escaramussa, encara d'eixa eterna batalla de Madrid que tenim ací en sòl del País Valencià contínuament, contínuament i contínuament.

D'acord amb el punt més important que, a més, s'ha transaccionat i s'ha acceptat per tots, que és la creació, la potenciació d'una xarxa pública d'escoles infantils de zero a tres anys. Totalment d'acord, al cent per cent, i el meu grup ho defendrà.

Encara que hem transaccionat, jo sí que vullc fer algunes diferències; sobre els bons infantils o el xec infantil no estem d'acord, òbviament, no estem d'acord amb aquest sistema. Però cal ser realistes, si avui el retirem, el que aconseguim és que tota una quantitat de persones, de famílies que s'estan beneficiant d'una ajuda per a l'escolarització de zero a tres anys la perguen, perquè és impossible que tinguen lloc en una escola pública, perquè no existixen.

Aleshores, dic, assentint també eixa circumstància, però nosaltres l'assentim com una cosa -com he dit- circumstancial. El reconeixem, però no el recolzem però anem a assumir el text que s'ha transaccionat per tots els grups.

Només demane una cosa, si anem a potenciar la. diguem-li tota eixa xarxa d'escoles infantils de zero a tres, una xarxa pública, demane que allí ja no s'aplique el model d'escola pública que estem instaurant, a les noves escoles. I me referisc, lògicament, al model físic dels barracons; espere que anem per un altre lloc. Espere que anem per un altre lloc.

Quina és la realitat en este moment? Molt bé. Vostés, realment, en el curs 2008-2009 tenen un pressupost de 28 milions d'euros per al bo infantil. Cosa curiosa, i a la qual ens hem de manifestar, lògicament, encara més en desacord: un bo infantil que es gestiona a través d'una empresa, eh? , un acord de servicis empresarials, ASE. Eixa empresa, que té la finalitat d'organitzar i concertar una xarxa de centres -atenció! -, una empresa que té la finalitat -i repetisc- d'organitzar i concertar una xarxa de centres adequada a les necessitats del client i lliurar un llistat de control amb la corresponent numeració dels vals, per poder justificar els talonaris.

Bé, si mos hem manifestat en contra del bo, i que assumim per les circumstàncies actuals, lògicament, doncs ens hem de manifestar encara més en contra d'este tipus de gestió, que és una gestió privatitzada, pràcticament. Una empresa. I que no crec que siga, en absolut, necessària, necessària, per a organitzar, per a concretar la xarxa de centres i per a distribuir els talons. Crec que és totalment innecessari.

La realitat, quina és? , al País Valencia, 33 escoles infantils subvencionades per la conselleria, 33; a Castelló, per dir una xifra, en tenim 9. Bé, jo pense que això és molt costós, que dels 28,2 milions d'euros que la conselleria té pressupostats, eh? , que només hi hagen estos centres. Cal dir, per exemple, que a Castelló, i repetisc, en tenim 9, a Vila-real, la ciutat del nostre conseller, n'hi ha 1.

I ho dic això perquè vull contradir una cosa que ha dit, és a dir, o matisar-la, o matisar-la, que és allò de dir: «Que a ningú se li ha denegat». Efectivament, als centres. Però hi han moltes persones que no tenen accés a estos centres, i estan i volen. Persones, famílies, que volen tindre accés. Sí, sí, moltes, moltes i de diferents poblacions, diferents poblacions. Perquè no hi han places, perquè no hi han centres. Perquè no hi han centres; eixa és la realitat. Per tant, és veritat que no se diu que no, al centre. Però sí que se li diu que no a les famílies en el sentit que no donem prou capacitat per assumir totes aquelles demandes que existixen, i eixa és una realitat.

D'acord amb el que estava dient, que tenim al voltant d'uns 20. 000. Jo havia calculat un 20, un 21 i escaig. Bé. Això és el que m'ix a mi amb els comptes del que avui. No és un objectiu cobert, i a això, ahí, anava. No és un objectiu cobert, i per això avui estem demanant tot això.

Però sí que vull marcar les prioritats, perquè mentres que en la xarxa pública tenim 33 centres, que hem dit. , que per cert, jo faig una pregunta, si s'han acollit al conveni amb l'estat per cofinançar eixes 8. 000 places públiques que es poden fer, o estem en tràmit, o estem en tràmit. Sí, però no estem en este moment, i això cal agilitzar-ho.

I, també, el que vull és que es desprenga de. Estic fent recolzament per una part i crítica per l'altra. El que vol dir que jo també, el nostre grup també, se suma a eixe consens, però fa unes diferències. Però demanem que això s'agilitze. Perquè mentrestant, tenim 33 centres. Mire, els últims darrers dos anys la xarxa pública ha augmentat en 500 centres. , parle, si ho ajuntem: guarderies, ludoteques, escoles infantil. I no tinc dades per separat, i no puc dir. De les escoles

(inintel·ligible)

. està creixent molt més el sector privat, que estem impulsant el sector públic.

Per tant, l'altre tercer aspecte, els ajuntaments. L'oferta és d'al voltant d'unes 5. 000 places, no arriba, 4. 785 places de 97 ajuntaments; alerta! , en tenim 542. Per tant, l'oferta cal impulsar-la. Vull dir, estem molt, molt, per baix dels objectius marcats. La necessitat, a més.

Hi ha un altre aspecte que no hem parlat, i és que -dades de l'estat- en el 2007, 33. 335 dones van demanar l'excedència per cura dels fills. No tinc dades per comunitats, i voldria dir-les.

Per tant, hi ha un altre aspecte a tindre en consideració, que és la consideració de la vida familiar i laboral, que ens exigix, que ens exigix infraestructures socials, les infraestructures socials necessàries. Per tant, en este cas, el que és la creació de les escoles de zero a tres anys és la major importància que podem donar.

I sobre com estem i l'esforç que fa cadascú, i l'esforç que fa cadascú, mentres mosatros tenim eixes 33, més les públiques. He de dir que comparativament, ja que els agrada tant comparar-nos amb Madrid, tant en diners. Mire que Madrid té 387 centres públics i gratuïts d'escoles infantils de zero a tres anys; a més, també té implantat el xec escolar. Per tant, quan mirem Madrid, mirem-lo en tots els costats, mirem-lo en tots els esforços i. Sí, sí, sí; però és que li dic un centre. No, no; l'he triada ja a posta. Està governada pel Partit Popular, ja ho sé. Però, dic, estic marcant diferències. Allí tenen 387 centres públics i gratuïts; ací, no els tenim. Ací no els tenim. I no vull fer una interpretació partidista, per això he buscat un lloc a on manen vostés també. I és important la dada, perquè així sí que mos marquen les prioritats d'un govern, del Partit Popular, i les prioritats de l'altre govern, del Partit Popular.

I, sobretot, acabant -crec que el senyor Sanmartín ho havia citat-, però sí que és veritat que anem a incomplir els objectius que s'havien marcat en el Consell Europeu de Barcelona del 2002. Eixe que mos dia que el 2010 tindríem ja una tercera part de la població de zero a tres en els centres públics, i això no ho tenim, no ho tenim -tinc les dades-. A Castelló no ho tenim. A Castelló, en este moment, tenim 6. 000 places, i poca cosa més.

Per tant, això és el que. poca cosa. No vull dir molta cosa més, volia dir. Però sí que està clar que dic: recolzem. , per resumir, anem a recolzar l'impuls que s'ha de donar a la xarxa pública d'escoles; acceptem, acceptem el bo com una situació interina, perquè avui -com he dit- seria costós per a les famílies més modestes, damunt, aquelles que tenen accés al bo i, per tant, si el retiràrem, se quedarien sense lloc, el que no seria una mesura positiva. Però, ací, el que ha d'eixir és la intenció de cobrir, de cobrir, la totalitat de places, al màxim possible, en les escoles públiques, que són les que tenim responsabilitat directa, tots nosaltres.

Moltes gràcies.

La senyora presidenta:

Moltes gràcies, senyor Pañella.

Anem a procedir a la votació. Anem a procedir a votar esta proposició no de llei segons l'esmena transaccional, l'esmena transaccional que s'ha presentat firmada pels tres grups. Comienza la votación. Votos a favor, 72; votos en contra, 2. Por lo tanto, queda aprobada la proposició no de llei segons l'esmena transaccional que han presentat els tres grups.

La senyora presidenta:

I passem al punt quart: presa en consideració de la proposició no de llei de tramitació especial d'urgència, sobre l'elaboració d'un pla integral de transport en previsió del canvi climàtic, presentada pel Grup Parlamentari Esquerra Unida-Bloc-Verds-Izquierda Republicana: Compromís.

Per a la seua presentació i defensa té la paraula, té la paraula. Perdón, ¿va a intervenir alguien? Porque si no, pues, decae.

(Se suspén la sessió a les 13 hores i 33 minuts)

(Es reprén la sessió a les 16 hores i 30 minuts)

(Ocupa la presidència el vicepresident primer, senyor José Cholbi Diego)

Pregunta 252 a la consellera de Cultura i Esport, senyora Trinidad María Miró Mira, sobre rehabilitació de la residència d'estiu Juan Gil Albert a Alcoi, que formula el diputat senyor César Augusto Asencio Adsuar (GP Popular) (RE número 22. 361).

El senyor vicepresident primer:

Senyories, bona vesprada.

La pregunta número 252, que formula el diputat César Augusto Asencio.

Té la paraula el senyor diputat.

El senyor Asencio Adsuar:

Moltes gràcies, senyor president.

El poeta alcoià Juan Gil Albert és un dels grans poetes alacantins del segle XX. Va publicar les seues primeres obres en prosa en 1927, i després, gràcies a la seua amistat amb els grans poetes espanyols d'esta generació, es va posar en contacte amb el món de la poesia. Va publicar els seus primers poemes en 1936, encara que la seua consagració definitiva va arribar en els anys setanta.

Gil Albert és reconegut com un referent de la literatura espanyola del segle XX. En 1982 rep el premi de les lletres del País Valencià. Va rebre la medalla al mèrit de les belles arts, va ser anomenat doctor honoris causa per la Universitat d'Alacant i fill predilecte d'Alcoi.

La repercussió en l'àmbit cultural de l'escriptor Juan Gil Albert ha provocat una major importància patrimonial de tot el que va rodejar la vida de l'insigne poeta i, en concret, de la residència d'estiueig de la família Gil Albert, que es troba en el paratge del Salt d'Alcoi i que va ser declarada bé d'interés cultural.

Actualment, la Conselleria de Cultura i Esport es la propietària de la mencionada residència d'estiu i té la responsabilitat de rehabilitar este immoble de gran rellevància des del punt de vista cultural.

De fet, en 2007 van finalitzar unes obres d'emergència que inclouen la reparació de la coberta de l'immoble i la renovació de la instal·lació d'aigua potable, entre altres intervencions, valorades en 55. 000 euros.

La rellevància patrimonial de l'enclavament és tal que un equip d'arqueòlegs de la Universitat de la Laguna treballen des de ja fa diversos anys, i durant els mesos d'estiu, en el jaciment neandertal del Salt pròxim a la residència d'estiu del gran poeta alcoià.

Posteriorment, la Conselleria de Cultura i Esport va iniciar els tràmits per a escometre la rehabilitació integral de l'edifici, i per eixe motiu va incloure en els pressupostos de 2008 una partida pressupostària dins de les quantitats assignades a la Direcció General de Patrimoni Cultural Valencià.

Per eixa raó, li pregunte a la consellera de Cultura i Esport quines actuacions concretes està realitzant el seu departament per a la rehabilitació de la residència d'estiu del poeta Juan Gil Albert a Alcoi i quina és la inversió prevista.

Moltes gràcies.

El senyor vicepresident primer:

Moltes gràcies, senyor Asencio.

La senyora consellera té la paraula.

La senyora consellera de Cultura i Esport:

Gràcies, president.

Senyor Asencio, la Conselleria de Cultura i Esport va entendre que la rehabilitació, en este cas, integral, després del que ha comentat de les obres d'emergència, de la residència d'estiu del gran poeta alcoià Juan Gil Albert, havia de ser una de les obres patrimonials de referència de la nostra conselleria pel seu valor cultural i per la seua vinculació a un dels millors escriptor alacantins de la història de les lletres valencianes.

Per eixe motiu, anunciàrem una obra denominada «consolidació estructural i restauració de la vila dels Gil Albert a Alcoi» que, recentment, i després dels tràmits administratius pertinents, s'ha adjudicat a la UTE Grupo Generala, SL i Wenceslao García Pintura y Decoración, SL, el dia 24 de setembre d'enguany.

L'empresa adjudicatària està en estos moments complint tots els passos administratius i, per tant, les obres començaran en breu, amb un pressupost adjudicació de 519. 243 euros.

Les actuacions tindran un termini d'execució de 12 mesos, per la qual cosa la intenció de la Conselleria de Cultura i Esport és que estiguen finalitzades a finals de 2009. L'obra serà dirigida per l'arquitecte Josep Ivars Pérez i l'arquitecte tècnic Josep Ripoll Martín.

Quant a la dotació pressupostària destinada a este projecte, per a l'any 2009 hi ha consignada una quantitat de 489. 244 euros, que units als 30. 000 que s'han destinat enguany, completarà la quantitat dedicada íntegrament per a la rehabilitació d'este immoble de gran valor patrimonial.

Des de la Conselleria de Cultura i Esport tenim l'obligació i la devoció de recuperar, rehabilitar i posar en valor tots aquells monuments i edificis amb protecció patrimonial i amb especial interés aquells catalogats com a bé d'interés cultural.

I servix este cas concret per a anunciar-los l'augment pressupostari que hi ha consignat en el projecte de llei del pressupost per a la Direcció General de Patrimoni Cultural Valencià, amb el clar objectiu de continuar amb fermesa la política de recuperació de la nostra història cultural.

Espere l'any que ve poder anunciar la finalització de les obres i anunciar-los noves iniciatives, perquè la nostra activitat de recuperació del patrimoni històric és ampla, tant en la quantitat de projecte com en la seua distribució geogràfica.

I he de dir que com a consellera de Cultura, i en este cas, poder fer un bé patrimonial pel gran poeta nostre alcoià Juan Gil Albert, per a mi és una gran satisfacció.

Moltes gràcies.

(Aplaudiments)

Pregunta 253 a la consellera de Cultura i Esport, senyora Trinidad María Miró Mira, sobre actes previstos que es desenvoluparan dins de l'Any Jaume I, que formula el diputat senyor Vicente Soria Mora (GP Popular) (RE número 22. 362).

El senyor vicepresident primer:

Gràcies, senyora consellera.

El senyor Soria Mora:

Gràcies, president.

Les Corts Valencianes.

El senyor vicepresident primer:

El senyor Soria Mora:

. aprovaren el 4 d'octubre de 2007 la declaració de 2008 com a Any Jaume I.

Eixe consens institucional incloïa un encàrrec a la Conselleria de Cultura i Esport de programar un conjunt d'actes i esdeveniments que pogueren estendre la figura del rei conqueridor per tota la Comunitat Valenciana.

Els actes començaren el 2 de febrer de 2008, quan es complien 800 anys del naixement del rei. Aquell dia més de 150. 000 persones participaren en el conjunt d'actes que es realitzaren i que foren el tret d'eixida d'esta magna celebració.

Durant els nou primers mesos, la Conselleria de Cultura ha aconseguit importants èxits, com l'arribada a València del

Llibre del

repartiment

, que es va poder contemplar en la Biblioteca Valenciana i que va ser visitat per més de 8. 000 persones.

Coincidint amb estes commemoracions, també s'està recordant les figures d'Alfons el Magnànim i de Calixte III, que moriren fa exactament 550 anys, i als quals la Conselleria de Cultura també ha dedicat un espai dins d'este important aniversari.

De fet, i per mencionar els esdeveniments més recents relacionats amb l'Any Jaume I, podríem anomenar la recreació històrica de la cavalcada de 1428, organitzada per Alfons el Magnànim en memòria del rei Jaume I, que es va fer el passat dia 9 d'octubre a València. També els congressos acadèmics de la setmana passada en les tres capitals de província de la comunitat. O les recentment inaugurades exposicions de «Jaume I, legislador» i «Jaume I, rei i cavaller» en l'Almodí i el Museu de la Ciutat a València.

Si afegim a tot això el conjunt d'activitats musicals i de publicacions vinculades a esta celebració, i vist l'interés que ha suscitat en la societat valenciana, li pregunte a la consellera de Cultura i Esport quins actes i activitats estan previstes que es desenrotllen durant els pròxims mesos dins de les commemoració de l'Any Jaume I.

Gràcies.

El senyor vicepresident primer:

Moltes gràcies.

Senyora consellera.

La senyora consellera de Cultura i Esport:

Gràcies de nou, president.

Senyor Soria, li agraïsc el seu seguiment tan rigorós de tots els esdeveniments entorn a l'Any Jaume I.

La Conselleria de Cultura i Esport, i tot el conjunt de persones que estan portant a terme els actes commemoratius de l'Any Jaume I, encapçalats pel sotscomissari Eduard Mira, estem molt satisfets de la resposta que les nostres iniciatives estan tenint per part de la societat valenciana.

Unes dades que he de donar-li són: 150. 000 persones al carrer el dia 2 de febrer, més de 70. 000 persones que ja han visitat les nostres exposicions al llarg i ample de la geografia valenciana, 95. 000 persones presenciant la recreació històrica de la cavalcada organitzada per Alfons el Magnànim, tot i que eixe dia va ser un dia de molta pluja.

Són xifres que evidencien que els valencians s'han involucrats en esta celebració i que estem aconseguint un dels objectius de l'Any Jaume I, que era recordar la figura del rei i donar-li un reconeixement del seu paper en la conformació de la nostra identitat pròpia.

Quants als pròxims actes que es van a desenrotllar fins al dia 2 de febrer de 2009, que és el dia de finalització de les activitats programades, a més de les exposicions inaugurades fa un dies i que continuen obertes al públic, cal afegir la mostra anomena «L'edat d'or de l'art valencià», que es farà al Museu de Belles Arts de València, o la que porta per títol «Jaume I, mite històric», que es podrà contemplar al Centre del Carmen.

En este sentit, hem preparat importants exposicions també a Alacant i a Castelló que s'inauguraran pròximament, perquè entenem que és de vital importància que les tres províncies de la nostra comunitat visquen l'Any Jaume I. Així, el Museu de Belles Arts de Castelló albergarà la mostra «Jaume I, arquitectura any zero», mentre que la Llotja del Peix d'Alacant inclourà en la seua programació l'exposició sobre el Magnànim, que porta per títol «Alacant, un port per al rei Alfons el Magnànim: entre dos mars», que obrirà les seues portes pròximament.

Des del primer moment hem tingut l'interés i la voluntat de visitar la major quantitat de localitats possibles tant amb l'arribada de les tres exposicions itinerants com de l'autobús Jaume I. 45 poblacions ja han pogut disfrutar amb les nostres propostes, que tot siga dit, han tingut una rebuda fantàstica, i altres 30 municipis rebran encara alguna d'estes mostres dedicades a Jaume I, Alfons el Magnànim i Calixte III.

També vull destacar que pròximament, concretament el dia 9 de novembre, es farà en la catedral de València la representació del misteri assumpcionista d'Elx, tot un esdeveniment cultural que estarà a l'abast de tots els valencians.

En definitiva, senyor Soria, la nostra intenció és continuar amb un ample programa d'actes i donar a conéixer a tota la població de la Comunitat Valenciana els trets característic d'una època històrica transcendental per a tots els valencians. Crec sincerament que eixe objectiu estem aconseguint-lo.

Moltes gràcies.

(Aplaudiments)

Pregunta 273 al conseller de Sanitat, senyor Manuel Cervera Taulet, sobre els trastorns de la conducta alimentària durant l'adolescència, que formula la diputada senyora Enma Iranzo Martín (GP Popular) (RE número 22. 791).

El senyor vicepresident primer:

Gràcies, senyora consellera.

La senyora Iranzo Martín:

(Aplaudiments)

El senyor vicepresident primer:

El senyor conseller de Sanitat:

(ininte­l·ligible)

(ininte­l·ligible)

(ininte­l·ligible)

(Aplaudiments)

Pregunta 274 al conseller de Sanitat, senyor Manuel Cervera Taulet, sobre l'atenció domiciliària dels pacients, que formula la diputada senyora Ángela María Barceló Martorell (GP Popular) (RE número 22. 792).

El senyor vicepresident primer:

(Aplaudiments)

La senyora Barceló Martorell:

(Aplaudiments)

El senyor vicepresident primer:

El senyor conseller de Sanitat:

(Aplaudiments)

Pregunta 277 a la consellera de Cultura i Esport, senyora Trinidad María Miró Mira, sobre el parc Ribalta, que formula la diputada senyora Mireia Mollà Herrera (GP Esquerra Unida-Bloc-Verds-IR: Compromís) (RE número 22. 795).

El senyor vicepresident primer:

La pregunta que formula la il·lustre diputada Mireia Mollà Herrera a la consellera de Cultura i Esport. Té la paraula la il·lustre diputada.

La senyora Mollà Herrera:

Gràcies, senyor president.

Després de les troballes arqueològiques i restes de cossos humans en les prospeccions fetes, després dels diversos dictàmens dels òrgans consultius de la

, que s'han mostrat absolutament tots en contra del pas del trolebús per damunt del Ribalta, després de les mobilitzacions ciutadans a Castelló, ¿pensa la conselleria recapacitar respecte a l'autorització del pas del trolebús pel mig del conjunt històric artístic i BIC del parc Ribalta, i demanar un traçat respectuós amb el patrimoni cultural i ambiental de la ciutat de Castelló?

Moltes gràcies.

El senyor vicepresident primer:

Moltes gràcies.

Senyora consellera.

La senyora consellera de Cultura i Esport:

Gràcies, president.

Senyora Mollà, la Conselleria de Cultura i Esport va emetre en el seu dia una autorització del projecte de condicionament del passeig de cotxes del parc Ribalta promogut per la Conselleria d'Infraestructures i Transport. Esta autorització estava vinculada al compliment de deu condicions establides per la Direcció General de Patrimoni Cultural Valencià, cosa que vaig estar també anunciant ací, en este hemicicle, l'objectiu de les quals és la protecció patrimonial del conjunt històric artístic del parc Ribalta, plaça de la Independència i plaça de Tetuan de Castelló.

Des d'aquell moment, no s'ha produït cap troballa ni esdeveniment amb la suficient importància com per a, com vosté diu, recapacitar respecte a l'autorització emesa. Per tant, les actuacions arqueològiques continuen, la nostra supervisió també i no hi ha cap motiu per a oposar-se a l'actual traçat del projecte.

El govern valencià és respectuós amb el patrimoni cultural i ambiental de Castelló i, per això, no valorem cap canvi en esta iniciativa que, per altra banda, rellançarà el transport públic de la ciutat.

Moltes gràcies.

(Aplaudiments)

El senyor vicepresident primer:

Gràcies, senyora consellera.

Senyora diputada, senyora Mollà.

La senyora Mollà Herrera:

Gràcies, senyor president.

Senyora consellera, tinc d'entendre que si aquestes restes per a vosté sí que se consideren d'importància, se paralitzaria aquesta obra. És el que vosté supose que ha anunciat avui mateix, que si en el desenvolupament del procés de restes, de. , se paralitzaria si se trobara alguna cosa interessant. Però, bé, és que jo crec que ja s'han trobat coses interessants. De fet, entre les restes, a més del refugi antiaeri de la plaça de la Independència, amb capacitat per a mil persones, el més ben conservat de les defenses de Castelló durant la guerra civil i que pot vore's afectat per les obres del tram al seu pas sobre ell, això ja és una cosa de les que estan fetes, estan les troballes que en les prospeccions arqueològiques estan apareixent aquests dies. En un mapa de la ciutat de 1952, es veu clarament com en la zona del parc Ribalta estava l'antic cementeri del Calvari, l'ermita del Calvari o el fort de la llibertat, defenses del Castelló liberal contra els carlins. És a dir, jo crec que estem parlant de troballes molt, molt interessants. No entendria que vosté, en aquest cas, creguera que no són significatives.

Però, a banda d'això, jo crec que estem davant d'una problemàtica que la seua conselleria junt a la d'Infraestructures, com vosté ha dit, ha provocat a la ciutat de Castelló i que, en realitat, no ve a beneficiar el que és el transport de la ciutat de Castelló. Perquè estem parlant de partir per la mitat un parc i no té sentit, perquè és que resulta que si se mos venia que el Tram, aquest tramvia, el trolebús, era per a que anara per una catenària, després trobem que quan passe pel parc, resulta que no podrà utilitzar aquest sistema, sinó que deurà utilitzar el motor, és a dir, aquestes emissions que provoca el motor dièsel continuaran perjudicant, i molt, mediambientalment el parc i, per descomptat, allò que se mos vengué per part de l'ajuntament i de la conselleria que anava a ser un transport, un trolebús per catenària.

Hi ha una mobilització ciutadana. L'última manifestació, fa no res, va reunir a 1. 500 veïns i veïnes de Castelló. Jo crec que és prou significativa aquesta xifra a aquesta ciutat.

Però és que porten ja, la plataforma, porta 15. 000 signatures per protegir aquest parc. Fins i tot, fins i tot, un home, que crec que mos deuria preocupar, s'ha posat en vaga de fam degut a aquest projecte que vol desenvolupar la seua conselleria faltant, faltant a tots els informes preceptius; faltant a tots els informes preceptius; faltant al criteri de molts historiadors, al criteri del Consell Jurídic Consultiu, del Consell Valencià de Cultura.

És a dir, jo crec que és un

com el que fa el senyor Font de Mora. És un

en un projecte que no ve a beneficiar, com ja he dit, perquè hi ha un traçat alternatiu mediambientalment sostenible que no és com aquest, que és partir per dos el parc, i que no portaria de la mà la polèmica que ha generat aquest projecte de la seua conselleria junt a la d'Infraestructures.

Jo voldria saber si vosté pensa recapacitar, no solament per aquestes restes que s'han trobat, sinó pel que mencionem en la pregunta: per la mobilització ciutadana. Vosté dóna resposta a aquesta mobilització?

Jo vull fer-li avui esta pregunta: quina és la resposta que vosté dóna a aquesta plataforma, a aquestes signatures, a aquests manifestants que es posen en contra d'aquest projecte de la seua conselleria?

I també i també, tindre en compte si vosté, avui, el que ha dit és que si se troben restes que se consideren valuoses aparcarà, deixarà d'un costat aquest trolebús i que no passe pel Ribalta.

Moltes gràcies.

El senyor vicepresident primer:

Moltes gràcies, senyora diputada.

Senyora consellera.

La senyora consellera de Cultura i Esport:

Gràcies, president.

Senyora Mollà, la meua resposta és que respectem totes les opinions d'entitats culturals, ciutadanes i polítiques, però hem autoritzat estes obres perquè complim les condicions que hem marcat i no representen cap tipus de perill per el patrimoni cultural castellonenc. D'això, no tinga el menor dubte.

Vosté parla de troballes arqueològiques importants. La Conselleria de Cultura i Esport està executant, en el parc Ribalta, un projecte d'excavació arqueològic signat per Vicente Juan Berenguer García i promogut per la Conselleria d'Infraestructures i Transport. Esta excavació es va iniciar en agost d'enguany i encara no ha conclòs, per la qual cosa no existix ni informe preliminar ni memòria d'eixa actuació arqueològica. No obstant això, li puc informar que el projecte consistix en l'excavació de 25 sondeigs de 25 metres quadrats al llarg del traçat de l'obra dins del parc.

Fins al dia de hui, i tal com havia previst la Direcció General de Patrimoni, s'ha localitzat el cementeri del segle XV de la ciutat de Castelló i s'està procedint a la seua delimitació dins de l'àrea afectada. Lògicament, quan es presente la memòria de les troballes, es determinaran les mesures cautelars que hagen d'adoptar-se, encara que sembla que no seran excessives pel baix interés patrimonial de les restes trobades.

Creem que el projecte de bus guiat és positiu per a Castelló -i això estem dient en totes les intervencions que vosté mos demana ací, en este Corts- i l'obligació de la Conselleria de Cultura és comprovar que el traçat triat és respectuós amb el patrimoni cultural i per això hem condicionat el nostre vistiplau al compliment d'unes actuacions que asseguraran que esta infraestructura no afectarà el conjunt historicoartístic del parc Ribalta.

La Generalitat Valenciana i l'Ajuntament de Castelló som els primers interessats en protegir eixe emblema de la ciutat de Castelló, que és el parc Ribalta, i no donarem un pas que perjudique eixe conjunt protegit.

El que esperem és que vosté no continue posant els mateixos entrebancs de sempre i col·labore en els projectes que són positius per al conjunt, en este cas, dels castellonencs.

Moltes gràcies.

(Aplaudiments)

Pregunta 269 al conseller d'Infraestructures i Transport, senyor Mario Flores Lanuza, sobre les vies d'accés al port de Castelló, que formula la diputada senyora Marina Albiol Guzmán (GP Esquerra Unida-Bloc-Verds-IR: Compromís) (RE número 22. 755).

El senyor vicepresident primer:

Gràcies, senyora diputada.

Pregunta 269.

La il·lustre diputada Marina Albiol Guzmán té la paraula.

La senyora Albiol Guzmán:

A l'any 2000 es van deixar d'emprar les vies de tren d'accés al port de Castelló, unes vies que travessen pel mig del casc urbà del Grau de Castelló. Des d'aleshores, al voltant de les vies inutilitzades, s'han construït desenes de vivendes, un centre de salut, un poliesportiu, així com pisos de protecció oficial per a persones majors, ja que era inimaginable per a tothom que, per les velles vies, tornaria algun dia a passar un tren.

El 24 de juliol de l'any 2007 la Generalitat Valenciana i l'autoritat portuària de Castelló van signar un conveni per tal de rehabilitar les noves vies i posar-les en funcionament.

Ha sigut un projecte fet d'esquenes al poble, que suposa un greu perill per a tots els veïns i veïnes del districte marítim de Castelló.

Per això li pregunte, senyor conseller, si pensen, des de la Conselleria d'Infraestructures, continuar endavant amb aquest projecte.

El senyor vicepresident primer:

Moltes gràcies.

Senyor conseller.

El senyor conseller d'Infraestructures i Transport:

El senyor vicepresident primer:

Gràcies, senyor conseller.

Senyora diputada.

La senyora Albiol Guzmán:

Mire, senyor conseller, vaig a sincerar-me amb vosté.

He volgut dur aquest tema al plenari de Les Corts, i no a la comissió, per a que tot el món tinga clara quina és la postura del Consell, del Partit Popular, en aquest tema perquè els seus companys de partit, del Partit Popular, a Castelló estan intentant enganyar tota la ciutadania.

Vaig a llegir unes declaracions de la tinent d'alcalde del Grau de Castelló, Marta Gallén, companya seua del Partit Popular: «Reabrir el acceso al puerto de Castelló significa una molèstia, una barrera i un peligro de accidentes para los vecinos y vecinas del Grau». I també l'alcalde de Castelló i diputat del Partit Popular en aquesta cambra, Alberto Fabra, va manifestar la seua oposició al projecte.

S'oblidaven els dos, quan feien estes declaracions, que va ser la seua conselleria i el port de Castelló, també en mans del Partit Popular, els que van signar el conveni per a la rehabilitació de les vies i els que volen posar en funcionament aquestes vies.

Aquestes declaracions les feien com si ells no tingueren el carnet del Partit Popular. Aquestes dos persones volen fer creure a la gent del Grau que no és un projecte del Partit Popular. Increïble, no?

Encara sort que està vosté ací avui per tal de deixar ben clar que sí és el Partit Popular el que està darrere d'aquest projecte i que sí és el Partit Popular el que finança, des del Consell i des del port de Castelló, aquest projecte de reobrir les vies.

I, per una altra banda, què m'està dient? Que s'han gastat 5 milions d'euros únicament i exclusivament també per a pressionar el govern central per a que faça l'accés sud? M'està dient que els impostos que paguem tots els valencians i totes les valencianes van a servir per a finançar una obra que, en realitat, és únicament una mesura de pressió al govern central per a que faça l'accés sud?

Jo crec que açò és una bogeria. Jo espere que açò no siga veritat. Espere que no m'estiga dient que van a gastar-se 5 milions d'euros simplement com a mesura de pressió perquè vostés, en realitat, no volem l'accés nord, sinó que volen l'accés sud. Jo crec que açò és una bogeria.

No és possible que, des de la Conselleria d'Infraestructures se'ns diga que com el Partit Socialista no vol fer l'accés sud, vostés van a fer que passe un tren pel mig del poble i molestar i posar en perill 20. 000 persones. Jo crec que no és pot ser més irresponsable.

I jo no he vingut ací a parlar de l'accés sud. Jo crec que eixe és un altre debat. Jo vull parlar de l'accés nord, que és el que vostés estan finançant i el que van a posar en marxa, encara que sí vull deixar palés que si vostés realment estan defensant l'accés sud, no té cap sentit, no té cap trellat que es gasten eixos diners en rehabilitar l'accés nord si, en realitat, el que volen és el sud. Jo crec que és prou clar, no?

Per què es gasten 5 milions d'euros en rehabilitar l'accés nord, quan en realitat estan dient que volen l'accés sud? Jo crec que no té cap sentit.

I vull recordar-li una cosa sobre l'accés nord. Aquesta via es va deixar d'emprar en l'any 2000 perquè va descarrilar un tren carregat amb 500 tones d'àcid sulfúric. En eixos moments no va passar res, però si es tornen a reobrir les vies amb el traçat actual, qualsevol dia pot passar un accident d'estos amb unes conseqüències catastròfiques. Esperem que no passe, però si passa, vosté després no sabrà ni on amagar-se.

I, sap què és el pitjor de tot? Que els veïns i veïnes de Castelló no van a treure cap profit d'aquesta infraestructura, ni de la del sud ni de la del nord. Perquè aquest accés és simplement per a donar servei al port de Castelló i al polígon petroquímic del Serrallo, per a donar servei a les empreses contaminants que hi ha en este polígon petroquímic, a les quatre cimenteres, a la planta de biodièsel, al cicle combinat, a la BP, a Iberdrola i a no sé quantes empreses contaminants més que hi ha al Grau de Castelló.

És una infraestructura que posarà en perill la gent del barri, que serà una barrera, que molestarà la gent quan vulga anar al pinar, al centre de salut, al poliesportiu, a sa casa. Hi ha cases construïdes que és que estan. justament el portal dóna a la via. I, a més, molestarà a totes les persones, a tota la ciutat si algun dia passa un accident com el que vam tindre en l'any 2000.

Jo crec que ja està bé. Els veïns del Grau de Castelló ja tenen prou en suportar la contaminació del Serrallo com per a damunt haver de suportar un tren que dividirà el barri en dos.

Jo li demane que, per favor, siga un poc responsable, que mire més per la gent i que ature aquesta barbaritat.

El senyor vicepresident primer:

Gràcies, senyora diputada.

Senyor conseller, senyor Flores.

El senyor conseller d'Infraestructures i Transport:

Ya sabía yo, señoría, que al final usted iba a estar en contra del acceso norte y del acceso sur porque, efectivamente, todas esas actividades industriales que hay en el puerto, -yo creo- tan interesantes y una fuente generadora de riqueza y sobre todo de puestos de trabajo, les importa muy poquito; empresas que han pasado todas sus declaraciones de impactos medioambientales integrados y que están en perfectas condiciones y sin ningún tipo de peligro, porque han cumplido absolutamente todos los requisitos exigidos por la ley.

(Aplaudiments)

Pregunta 270 al conseller d'Infraestructures i Transport, senyor Mario Flores Lanuza, sobre el pla eòlic a la comarca del Comtat, que formula el diputat senyor Enric Xavier Morera Català (GP Esquerra Unida-Bloc-Verds-IR: Compromís) (RE número 22. 756).

El senyor vicepresident primer:

La pregunta de l'il·lustre diputat senyor Enric Xavier Morera Català.

Té la paraula, senyor Morera.

El senyor Morera Català:

Moltes gràcies, senyor president.

Senyor conseller, ¿és vosté conscient de l'important malestar creat a la zona del Comtat, a la zona 14, d'ubicació dels parcs eòlics, no ja per la col·lisió entre l'adjudicació dels parcs eòlics, sinó perquè atempten contra zona IBA (Important Bird Area), o per l'agrupació de parcs eòlics afectats per IBA, sinó per les irregularitats administratives, i, potser, penals, que té tot este procediment en l'adjudicació de l'estudi d'impacte ambiental a la zona 14?

Jo crec que és un dia apropiat per a parlar d'este tema, perquè la fiscalia anticorrupció ha actuat en un ajuntament. I crec que esta és una matèria susceptible d'analitzar amb detall i que la conselleria no deixe que continue actuant un procediment viciat d'origen i del qual jo vull conéixer la seua opinió, sobre la zona 14 i l'adjudicació de l'estudi d'impacte ambiental a una empresa molt determinada.

Moltes gràcies.

El senyor vicepresident primer:

Gràcies, senyor Morera.

Senyor conseller.

El senyor conseller d'Infraestructures i Transports:

El senyor vicepresident primer:

El senyor Morera Catalá:

Senyor conseller, espere que vosté ni autoritze la realització de cap parc eòlic, perquè podrem coincidir que el procediment està viciat d'origen, n'hi ha una nul·litat manifesta, que ja està presentada a la fiscalia, perquè vosté ha de saber que el responsable de l'estudi d'impacte ambiental és la germana del director general d'Energia.

És una realitat. No sé de què se riu el senyor Marí Olano, si no és un somriure un poc nerviós, però la veritat és que eixe procediment.

El senyor vicepresident primer:

El senyor Morera Catalá:

Moltes gràcies, senyor president. Espere que no em descompte el temps.

Mire vosté, ens preocupa moltíssim, no ja que sembla que vosté no te cap responsabilitat, i és que de les 15 zones d'ubicació que vostés han triat, 10 estan afectades per la normativa comunitària d'IBA o ZEPA -per tant, s'ho hauran de fer vore i revisar, li done un consell, i, si vol, podem ajudar a la conselleria en eixa matèria-, sinó que la concessió i l'adjudicació de l'estudi d'impacte ambiental, que es va fer per una resolució -que tinc ací-, se va adjudicar el 25 de febrer de 2003 a l'empresa Guadalaviar Consorcio Alabe-Enerfín. Ahí està. Una resolució del 25 de febrer de 2003. I se va donar a l'empresa Green Planet la realització d'eixe estudi d'impacte ambiental. Sap vosté qui és l'administradora única d'eixa empresa? La germana del senyor Antonio Cejalvo Lapeña. Sí, senyor.

És un tema greu, gravíssim. Li torne a recordar que, afortunadament, vivim en un estat de dret i crec que vosté serà el primer interessat que es complisca absolutament tota la legislació en este tema. I n'hi ha una sèrie de requisits penals que en este cas no s'han complit. I és que les autoritats públiques s'han d'abstindre en la realització de decisions en grau de consanguinitat. I vosté vorà que una germana i un director general, doncs, alguna relació de parentesc tenen.

I, en eixe sentit, li pregunte: ¿va a cessar vosté el senyor Antonio Cejalvo Lapeña? Perquè, tot indica, per la informació que tenim en estos moments i que disposem gràcies a l'Associació d'Estudis Eòlics del Comtat, que l'adjudicació d'este estudi d'impacte ambiental i la intervenció del senyor Antonio Cejalvo Lapeña, ratlla el que podíem qualificar suaument com una presumpció d'il·legalitat.

Jo crec que hem de ser rigorosos i l'adjudicació de l'estudi d'impacte ambiental, des del nostre punt de vista, és nul de ple dret i és un indicador de com s'està tramitant al nostre país, a les 15 zones eòliques, l'adjudicació dels estudis d'impacte ambiental. És una punta de l'iceberg que nosaltres presentem ací en clau política, la justícia actuarà, crec que la justícia ha d'actuar d'una forma ràpida i contundent que -com li vaig dir l'altre dia al president-, la dona del césar ha d'estar per damunt de tota sospita. I, en este cas, el director general d'Energia ha d'estar per damunt de tota sospita.

Jo espere una resposta contundent, clarificadora per part seua perquè entenem que és un tema d'una magnitud impressionant.

El senyor vicepresident primer:

Gràcies, senyor Morera.

Senyor conseller.

El senyor conseller d'Infraestructures i Transports:

El senyor vicepresident primer:

Senyor Morera, no interrompa.

El senyor conseller d'Infraestructures i Transport:

. y, seguramente, como en todas, no les harán ni caso, pero de todas maneras ustedes han lanzado eso y están intentando manchar el nombre de una persona que es un gran y excelente profesional, se lo puedo asegurar.

(Aplaudiments)

Pregunta 262 a la consellera de Justícia i Administracions Públiques, senyora Paula Sánchez de León Guardiola, sobre el personal de reforç per a la posada en marxa dels dos jutjats de Nules, que formula la diputada senyora Josefa Andrés Barea (GP Socialista) (RE número 22. 684).

El senyor vicepresident primer:

Gràcies, senyor conseller.

La pregunta que formula la diputada Josefa Andrés Barea a la consellera de Justícia i Administracions Públiques.

La senyora Andrés Barea:

El senyor vicepresident primer:

Moltes gràcies.

Senyora consellera.

La senyora consellera de Justícia i Administracions Públiques:

El senyor vicepresident primer:

Moltes gràcies, senyora consellera.

Senyora diputada, per favor, polse el botó perquè vosté puga parlar. Gràcies.

La senyora Andrés Barea:

¿Qué está pasando en ese juzgado de Nules? ¿Qué les está produciendo que usted esté bloqueando la situación, de que no se ponga ese juzgado de Nules? Y, desde luego, es evidente que la responsabilidad recae sobre usted, como

(Aplaudiments)

El senyor vicepresident primer:

Moltes gràcies, senyora diputada.

La senyora consellera de Justícia i Administracions Públiques, Sánchez de León.

La senyora consellera de Justícia i Administracions Públiques:

El senyor vicepresident primer:

La senyora consellera de Justícia i Administracions Públiques:

Me pregunto yo: ¿por qué estábamos hablando del juzgado de Nules y no de los problemas sobre modernización de Justicia? ¿Por qué hablamos del juzgado de Nules y no hablamos de la implantación de la Oficina Judicial? ¿Por qué hablamos del juzgado de Nules y no hablamos de la interconexión de todos los juzgados de España entre sí para evitar casos como el de Mari Luz? ¿Por qué ocurre todo eso? Yo creo que es porque no les interesa, señorías, hablar de todo eso. Les interesa hablar de un caso concreto.

(Aplaudiments)

El senyor vicepresident primer:

Moltes gràcies, senyora consellera.

Interpel·lació al conseller de Sanitat, senyor Manuel Cervera Taulet, sobre la política general de la conselleria per a aquesta VII legislatura en matèria d'atenció a malalts crònics i majors, que formula la diputada senyora Rebeca Soler Cejudo (GP Socialista) (RE número 20. 245, BOC número 90)

El senyor vicepresident primer:

Senyories, hi ha una sèrie de preguntes que no van a formular-se perquè existixen les excuses reglamentàries de les persones, o que havien de formular-les o dels consellers que havien de contestar-les.

I com reunixen totes les condicions reglamentàries, aleshores passem al punt 8 de l'ordre del dia, que és la interpel·lació al conseller de Sanitat sobre la política general de la conselleria, i la formula el Grup Parlamentari Socialista, la diputada Rebeca Lirios Soler.

Quan vullga, senyora diputada.

La senyora Soler Cejudo:

(Intervé sense micròfon)

El senyor vicepresident primer:

La senyora Soler Cejudo:

A ustedes yo creo que más que importarles la eficacia de las políticas, la eficacia de los planes, lo que realmente les importa es aparentar que hacen cosas, aparentar que hacen cosas, porque es que si no, de lo contrario, serían más rigurosos en sus planteamientos.

(Aplaudiments)

El senyor vicepresident primer:

El senyor conseller de Sanitat:

(ininte­l·ligible)

(Aplaudiments)

El senyor vicepresident primer:

Moltes gràcies, senyor conseller.

Per a rèplica, pel Grup Parlamentari Socialista, la diputada Rebeca Lirios Soler té la paraula.

La senyora Soler Cejudo:

Señor Cervera, ¿sabe cómo, en pocas palabras, podría resumir la grave situación asistencial desde el punto de vista sociosanitario en que nos encontramos en esta comunidad? Pues, con el desespero de la trabajadora social del Hospital Virgen de los Lirios, que esta mañana mismo me decía el caso que tiene encima de la mesa: varios casos de ancianos enfermos a los que se les ha dado el alta del hospital y a los que no sabe dónde meter, porque no hay ni una sola plaza ni en residencias ni en hospitales de día ni en ningún recurso sociosanitario donde poder darles una viabilidad a estas personas. Así le resumiría la situación de esta comunidad.

(Aplaudiments)

El senyor vicepresident primer:

Conseller. Sí, senyor conseller.

El senyor conseller de Sanitat:

(ininte­l·ligible)

(Aplaudiments)

El senyor vicepresident primer:

Interpel·lació al Consell sobre política general del consell en referència al transport públic, que formula la diputada senyora Mónica Oltra Jarque (GP Esquerra Unida-Bloc-Verds-IR: Compromís) (RE número 22. 819, BOC número 102)

El senyor vicepresident primer:

El punt 9 de l'ordre del dia: interpel·lació al Consell sobre política general del Consell en referència al transport públic. La formula la il·lustre diputada Mònica Oltra Jarque, del Grup Parlamentari Esquerra Unida-Bloc-Verds-Izquierda Republicana: Compromís.

Té la paraula la il·lustre diputada.

La senyora Oltra Jarque:

Gràcies, president.

Senyor conseller, senyories.

La meua missió és hui interpel·lar el senyor conseller. Crec que és la seua primera interpel·lació, si no m'enganye, -o almenys del nostre grup, sí- sobre el tema del transport públic.

El nostre grup parlamentari vol traslladar al Consell la necessitat urgent de potenciar el transport públic dignificant-lo, en primer lloc, invertint recursos, millorant i defenent els serveis i les infraestructures que asseguren un ús preferent dels ciutadans del transport públic sobre el transport privat, qüestió que ara està molt desequilibrada en favor del transport privat.

No hi ha millor campanya de foment de l'ús del transport públic que millorar les freqüències, la seguretat, la velocitat i la puntualitat del transport públic i, junt amb això, la connectivitat del territori per mitjà de qualsevol dels modes de transport públic disponible.

Però, a més, una altra característica fonamental per a fomentar l'ús del transport públic en les àrees metropolitanes, en què residix més de la meitat de la nostra població, és la integració dels modes de transport, vital per a assegurar el seu ús, siguen els trens de rodalies, siga Metrovalencia o Alacant, o siga qualsevol dels serveis de transport públic col·lectiu per carretera.

Però, senyor conseller, totes estes variables que asseguren l'ús pels ciutadans del transport públic, ja siga la connectivitat, la integració, la velocitat, la puntualitat, la seguretat o la freqüència, deixen molt que desitjar i són, precisament estes variables, les que permeten disposar d'un sistema de transport públic eficaç i rendible.

A tot això, cal afegir una relació qualitat-preu perquè responga a les expectatives dels ciutadans, una cosa que, ara per ara, no es complix, ja que els preus del servei públic són molt alts sense que, per exemple, existisca possibilitat de descomptes en molts dels serveis públics de transport per carretera.

Els ciutadans perceben com molt cars els preus del transport públic, que responen majoritàriament a la visió empresarial més que als d'un servei públic.

En este sentit, la millora dels resultats empresarials, que en el cas d'un servei públic ha de comptar amb els resultats socials, ha de vindre de l'augment d'ús del servei i no de l'augment del preu del seu bitllet.

Però, a més, senyor conseller, totes estes variables s'han de desenvolupar al mateix temps perquè quan una d'elles falla, els ciutadans opten immediatament per l'ús del transport privat. En el seu cas, fallen més d'una.

De res serviran, per exemple, les obres que s'estan realitzant en el metro de València per a disposar de noves línies si, després, eixes noves línies són cares, uneixen parts de l'àrea metropolitana que porten de cap part a cap lloc -com passa ara en alguns dels baixadors de la línia 1, que deixen els usuaris en ple camp- i les freqüències són tan amples que avorreixen.

La velocitat i la puntualitat són molt baixes; la seguretat, millor no la mencionem. En esta, l'anem a salvar de parlar d'este tema.

La integració dels modes de transport és una utopia que només apareix en els plans de la Conselleria, però mai es concreten. Vostés se dediquen a publicar fullets en què anuncien estes connectivitats, però finalment mai se materialitzen.

Senyor conseller, vosté sap què es tarda en arribar de Carlet a València? , en transport públic, vull dir, clar? Bé, doncs si té sort i agafa el trenet que passa en eixe moment, tardarà 85 minuts en recórrer 30 quilòmetres que separa València -parada de Colom- amb Carlet. Si perd una connexió, haurà d'esperar entre 45 minuts i 1 hora fins que arribe el següent, cosa que allarga este trajecte fins a 130 minuts -és a dir, per damunt de les dos hores- per a 30 quilòmetres, cosa que dóna una velocitat mitjana de 10 a 15 quilòmetres per hora. Els esportistes de marxa van més ràpid que a 10 o 15 quilòmetres per hora.

Com explica vosté freqüències de pas de la línia 1 de 45 minuts a partir de Paterna centre? Com promocionar el transport públic amb estes freqüències de pas per als ciutadans de la Canyada, de l'Eliana o de Llíria o als que podrien anar a treballar al polígon industrial Font del Gerro en transport públic si este tinguera freqüències de pas raonables?

Jo sé que molta gent no s'ho creu perquè, efectivament, la gent que gasta la línia 3, segurament, no se creu que la gent de l'Eliana té freqüències de pas de 45 minuts, però és així. No, no, és que és així.

Per què no s'acurten a 15 minuts, per exemple, els terminis d'espera entre tren i tren en este tram a partir de Paterna centre, si és tècnicament possible i estudis de la seua conselleria ho avalen?

És un nombre de ciutadans molt important, del Camp de Túria i també de l'Horta Nord, afectat per esta bogeria en les freqüències.

Queden exclosos, estos ciutadans, d'un ús racional del transport públic, tenint una línia que la major part del temps té freqüències de pas entre 35 o 45 minuts.

Alguna cosa semblant resulta per al servici de Ferrocarrils de la Generalitat Valenciana a Alacant. I per posar-li un exemple, el servei de major ús entre Benidorm i Alacant suposa fer els 46 quilòmetres que els separa en 1 hora i 15 minuts -75 minuts en total- i fins a Dénia, en 2 hores i 20 minuts -140 minuts.

Com vosté comprendrà, les possibilitats de convèncer un ciutadà que use els trens per a vindre a València és prou baixa. Als ciutadans, els podem demanar responsabilitat, però no heroïcitats.

La conseqüència d'això és la pèrdua de clients, baixos ingressos, marginalitat del servei, degradació del servei, increment de la inseguretat i la percepció, per part de la ciutadania, que el servei públic és pitjor que el transport privat, en una espiral negativa que després resulta molt difícil de recuperar.

Per cert, senyor conseller, sabia vosté que la estació antiga de ferrocarrils de via estreta -FEVE-, els popularment coneguts trenets, antecessors de FGV, era l'estació de ferrocarril amb major freqüència d'eixides, major quantitat d'usuaris i més barata de tot Europa? Doncs si no ho sabia, li ho dic jo.

Òbviament, no li estic demanant que recupere els trenets de fusta amb frens de sacs d'arena d'antany, però no haguera estat gens malament que s'hagueren mantingut, modernitzant les infraestructures i els trens, aquelles freqüències i aquella quantitat d'usuaris, inclús el preu relatiu d'aquella època.

Està molt bé realitzar campanyes generalistes de foment de l'ús del transport públic, però vosté sap que el foment entre persones adultes, que ja tenen el costum de viatjar en transport privat, resulta poc eficaç. No obstant això, campanyes de foment entre la gent jove i acompanyades de mesures efectives en matèria de preu, suposa una inversió de futur perquè acostumar a la gent jove a usar el transport públic és garantia de tindre adults que usen el transport públic.

Si, a més, s'adopten altres mesures que afecten a les condiciones que li he fet referència, significa tindre persones, al final, que usen el transport públic perquè és una qüestió d'hàbits també.

I una altra de les mesures que s'han de adoptar i que afecten un dels motius de mobilitat més importants i amb major rigidesa quant a la puntualitat, és la mobilitat amb destinació al treball.

En este sentit, com a mesura complementària a les mesures que ha d'adoptar el Consell per a potenciar el transport públic, ha d'imposar-se l'obligació a les empreses més grans, de més de 200 treballadors, de garantir el transport col·lectiu per als seus treballadors i treballadores. Esta és una de les mesures que s'hauria de plantejar per a promoure una mobilitat sostenible, que se sustenta en el foment del transport públic col·lectiu i que hauria d'estar recollida en una norma amb rang de llei per al suport i promoció d'una mobilitat sostenible en l'àmbit urbà i interurbà, ambdues competències de La Generalitat.

Seria molt positiu disposar d'una norma que fomentara una mobilitat sostenible i que arreplegara totes les mesures de suport i promoció per a una mobilitat sostenible, perquè suposaria reduir els efectes sobre el canvi climàtic, ja que el sector de transports és el que major problemàtica presenta -les emissions del transport han augmentat un 97% en 2007, respecte de 1990- i perquè, des del punt de vista de la salut, la forma en què funcionem a nivell de mobilitat és una catàstrofe.

Amb la llei per una mobilitat sostenible, haurien d'arreplegar-se uns objectius pressupostaris, com si en els pròxims pressupostos del Consell, la major part d'estos se dedicaren a foment de transport públic i a la resta de gestió de mobilitat, amb un compromís pressupostari en què la conselleria deixe d'invertir en infraestructures de ciment -com autovies- i garantisca una planificació en la gestió de mobilitat sostenible.

D'altra banda, esta norma que hauria d'existir, hauria d'arreplegar la que li anomenava, de les grans empreses. Del que es tracta, per mitjà d'esta llei, és garantir que un treballador o treballadora tinga una alternativa per a anar a treballar, una opció de transport públic que no li faça obligatòriament haver d'agafar el cotxe i, per a tot això, necessitem un marc normatiu.

Està demostrat que els treballadors que es mouen en un transport públic de qualitat i raonable tenen una qualitat de vida millor, la qual cosa repercutix directament també en la competitivitat i eficiència d'eixe treballador en el seu lloc de treball.

Mire, segons l'estudi elaborat pel serveis d'estudis de La Caixa, la Comunitat Valenciana gasta el 3,9% del seu producte interior brut en costos per pèrdua de temps en viatges al treball, el que suposa 1. 800 euros anuals per treballador. Multiplique vosté.

El foment del transport públic col·lectiu de qualitat urbà i interurbà significaria un estalvi sensible i una millora de la qualitat de vida de les persones.

Lamentablement, en l'actualitat, i segons este mateix estudi, anar al treball en transport públic és més car i més lent que amb cotxe particular, precisament per la baixa freqüència, connectivitat, velocitat, seguretat i integritat dels modes de transport públic.

Hem de pensar que no haver dissenyat estratègies de mobilitat sostenible fa que hui tinguem problemes econòmics, ja que depenem bàsicament del petroli. Una millor mobilitat acabaria repercutint en un estalvi per a l'estat també. Entraríem en un escenari on tots guanyaríem, ja que consumiríem menys petroli i necessitaríem comprar menys drets d'emissió de CO

Les inversions en infraestructures a que hauria destinar el Consell els escassos recursos econòmics, haurien de millorar la connectivitat, una cosa que es pot aconseguir bé incrementant les vies -discutible des del punt de vista de la sostenibilitat ambiental- o bé -com li plantegem nosaltres- incrementant els mitjans de transport públic entre els diferents nodes d'origen i destí.

Al mateix temps, cal reduir els motius que originen la mobilitat oferint serveis descentralitzats. En este sentit va la nostra interpel·lació de hui i anirà la nostra proposta.

Ens agradaria escoltar el seu posicionament al respecte.

Moltes gràcies.

El senyor vicepresident primer:

Moltes gràcies, senyora diputada.

Senyor conseller.

El senyor conseller

d'Infraestructures i Transport:

(Aplaudiments)

El senyor vicepresident primer:

Quan vullga vosté, senyora diputada.

La senyora Oltra Jarque:

Gràcies, senyor president.

Senyor conseller, jo tinc la impressió que vosté promet molt però sap en el fons -i per això el seu to a l'hora d'intervindre-, sap en el fons que té poc forment en el graner.

Diu que la política de transports ja l'ha explicat el president de La Generalitat. El president de La Generalitat se caracteritza per donar grans xifres que al final no se concreten mai, per donar molts plans, programes -que vosté també ha repetit ací- que, al final, no se concreten en res, més que en follets, que sí que supose que se pagaran, on diu que en el 2010 tindrem no sé què, on diu que en el 2007 hauríem d'haver tingut no sé menys i que, al final, la gent no veu, perquè no existix.

I, a més, tenen vostés el costum de plantejar esta comunitat en dos velocitats. Vosté ven les grans coses. El Tram de Castelló, que és tan modern, tan modern, tan modern, la guia òptica, tan modern és que cada vegada que se trenca, que s'espatlla, se queda el servei sense funcionar fins que. Clar, tanta modernor, arreglar-la costa molt.

Ens ven projectes avantguardistes, però no m'explica per què la línia 1, des de Paterna al centre, té freqüències de pas de 45 minuts. Per què no se fiquen més vagons, perquè en la tecnologia actual i en els vagons que s'han adquirit se podrien millorar eixes freqüències de pas fins arribar als 15 minuts, que és una cosa més raonable que els 45 minuts. No m'explica per què hem d'estar 2 hores i 10 minuts per a arribar de València-Colom a Carlet? Que això és del que li estic parlant jo.

Jo el que vull és que me diga del que jo li parte. No me conte el que diu el president de La Generalitat. No me conte que Zapatero no li dóna diners i no done ací unes xifres interessades, perquè vosté agafa açò d'un pressupost, açò d'un altre, i s'amaga l'altre, perquè no és eixe el debat. Jo estic interpel·lant-lo a vosté, i vosté, si fa el favor i és tan amable, me contesta sobre el que jo li estic plantejant. No m'interessa Zapatero, encara que parega que és el diputat número 1 d'esta cambra perquè segurament és el senyor més anomenat d'esta cambra. No m'interessa. Estic parlant amb vosté i de la seua responsabilitat de govern, perquè li recorde -i ja després d'un any i mig hauria vosté d'haver-lo assumit- que vosté és el conseller i té responsabilitats de govern.

Per tant, parle'm d'estes coses, parle'm dels ciutadans del Camp de Túria que no tenen un servei, parle'm dels ciutadans de San Antonio de Benagéber que estan demanant un baixador amb un pàrquing dissuasori per a poder usar el transport públic. No me parle de sostenibilitat quan el seu grup fa una setmana ens ha rebutjat una proposició no de llei que l'única cosa que volia era fomentar l'ús del cotxe compartit, ni tan sols estàvem parlant de transport públic, sinó de minimitzar l'impacte del transport privat.

Però, per què no me parla de les coses que jo li dic? I me parla de la fibra òptica, del Tram de Castelló i de coses que a mi no m'interessen. M'interessa la mesura que els valencians i valencianes podem emprar el transport públic i que este siga més eficient enfront del transport privat, perquè no té trellat que siga més car anar en transport públic, si tenim en compte la variable temps, que en transport privat, perquè és dissuasori, perquè no els podem demanar a les persones que facen heroïcitats.

I, per tant, si volem tindre polítiques sostenibles, el primer que ha de fer la seua conselleria és invertir en transport públic, però transport públic eficient. No me parle del tramvia de València. Vosté sap el que se tarda d'anar de l'estació de fusta a la Malva-rosa? Ha provat alguna vegada? Si vol algun diumenge ens n'anem vosté i jo amb tramvia a la platja de la Malva-rosa, un dia que faça sol, i vorà vosté per què la gent no pot agafar eixe transport si no és per anar a la platja, perquè per anar a la platja, com u va sense temps, se pot agafar. Però, si u ha d'anar a treballar i arribar a hora, si u ha d'anar a estudiar i arribar a hora, el tramvia, com que no té prioritat de pas i no s'implementen les mesures que farien que eixe tramvia anara més ràpid, és ineficient des del punt de vista temps, i el temps és una cosa tan valuosa com els diners o més.

Me parla vosté que han vingut ací senyors de la Unió Europea, que l'altre dia també estaven per ací uns senyors eslovens i que s'han quedat meravellats una altra vegada del Tram de Castelló. Els ha portat a la línia 1? A que ahí no els porten? Els eslovens també estaven encantats, però a que no els porten als barracons? Aquestos venien a vore infraestructures educatives. Doncs, açò és el mateix. A que vosté no els porta a la línia 1? No els porta als baixadors que estan al mig del no-res? Porte ahí a la Unió Europea a vore el que li diuen.

Aleshores, facen vostés el favor, perquè vostés no fan més que parlar-nos de plans: «iTindrem vies exprés, i tindrem ara una connexió de tramvia que creuarà pel Camp de Túria i acabarà a Riba-roja». I unes coses que plantegen vostés. Mire, vosté, en les relacions personals, doncs, les persones preferim que no ens prometen la lluna i que mos regalen una flor cada dia o cada aniversari, almenys. Doncs, en política és el mateix, senyor conseller. No me prometa vosté la lluna, faça polítiques dia a dia per la felicitat de tots els dies, de tots els valencians i valencianes. Això és el que li estem reclamant des del Grup Parlamentari Compromís, i això és el que jo li demane, si té l'amabilitat, per favor, de contestar-me.

Moltes gràcies.

El senyor vicepresident primer:

Moltes gràcies, senyora diputada.

Senyor conseller, per a rèplica.

El senyor conseller d'Infraestructures i Transports:

(Aplaudiments)

El senyor vicepresident primer:

Moltes gràcies, senyor conseller.

Senyories, se suspén la sessió fins demà a les deu.

(Se suspén la sessió a les 18 hores i 50 minuts)

