Ple de les Corts Valencianes celebrat el dia 10 de maig de 2000. Comença la sessió a les 10 hores i 35 minuts. Presideix la Molt Excel·lent Senyora Marcela Miró Pérez. Sessió plenària número 23. Primera reunió.

Declaració institucional, aprovada pels grups parlamentaris, sobre el Sàhara Occidental.

La senyora presidenta:

Senyories, s'obri la sessió.

Vaig a donar lectura d'una declaració institucional sobre el Sàhara Occidental aprovada pels tres grups parlamentaris.

"Les Corts Valencianes, vistes les resolucions anteriors sobre el Sàhara Occidental, atesos els últims esdeveniments ocorreguts en el procés d'autodeterminació del Sàhara Occidental, vistes les resolucions 1. 282 de 14 de desembre de 1999, 1. 204 de 30 d'octubre de 1998 i 1. 215 de 16 de desembre de 1998 del Consell de Seguretat de les Nacions Unides, tenint en compte la declaració adoptada en la V Conferència dels Intergrups Parlamentaris "Pau i Llibertat en el Sàhara Occidental", realitzada el 31 de març en el Parlament de les Illes Balears.

a) Atès que la pau, l'estabilitat i les perspectives d'integració i desenvolupament econòmics al Magrib depenen en bona mesura de la ràpida i justa solució del conflicte del Sàhara Occidental sobre la base de les resolucions internacionals,

b) Atès, en este sentit, que la plena aplicació del pla de pau de l'ONU que contempla la realització d'un referèndum d'autodeterminació continua sent la via adequada per assolir la pau en este territori,

c) Amb la salutació dels esforços desenvolupats per a esta finalitat per les Nacions Unides i, en concret, per la Minurso, quant a la identificació de votants en eixa consulta, malgrat que subsisteixen encara problemes importants en este àmbit,

d) Preocupat per l'ajornament continu del referèndum d'autodeterminació, que pot amenaçar l'estabilitat, la seguretat i la pau al Magrib,

e) Amb la importància dels acords de Houston de 1997 com un instrument eficaç per a l'aplicació del pla de pau de les Nacions Unides,

f) Atesa la necessitat de les institucions democràtiques de donar suport a les Nacions Unides en la missió d'organització d'un referèndum d'autodeterminació en el Sàhara Occidental,

g) Vivament preocupades per la tensió quotidiana que es viu al Sàhara Occidental en allò referent a la situació de la població sahariana.

1. Reiteren el ple suport al pla de pau de l'ONU adoptat per les parts i, en particular, a la realització d'un referèndum d'autodeterminació lliure, just i imparcial del Sàhara Occidental contemplat en ell.

2. Prenen nota dels progressos realitzats per l'ONU en el procés de referèndum d'autodeterminació en el Sàhara Occidental i demana a les parts el compliment escrupolós del que disposen les resolucions del Consell de Seguretat de l'ONU.

3. Acullen favorablement la tasca realitzada per Minurso en la identificació de votants, cosa que afavoreix la continuació dels treballs preparatoris per a l'organització del referèndum, si bé persisteixen encara importants dificultats per identificar la totalitat del cens.

4. Expressen la preocupació per l'ajornament continu del referèndum d'autodeterminació i demana a les parts, al govern del Marroc i al Front Polisari, que, respectant els terminis ja fixats, col·laboren amb les Nacions Unides per a la prompta realització d'eixa consulta en aplicació de les resolucions internacionals.

5. Exhorten així mateix les parts a un diàleg polític sobre el futur de la regió, més enllà dels eventuals acords que sorgisquen per a implementar les resolucions internacionals.

6. Invita el govern del Marroc i el Front Polisari a cooperar plenament amb les Nacions Unides per assegurar la realització d'un referèndum d'autodeterminació lliure, democràtic i transparent per a la població del Sàhara Occidental.

7. Criden a les parts perquè dirigisquen els seus esforços en la pròxima Cimera de Londres, que es realitzarà el pròxim 14 de maig, convocada per Nacions Unides per aconseguir el desbloqueig del pla de pau, de manera que s'arribe a una realització prompta del referèndum d'autodeterminació del poble saharià.

8. Insten a la Generalitat Valenciana que reforce l'ajuda humanitària als refugiats saharians, en particular, la destinada als àmbits de l'alimentació, la salut i l'educació.

9. Demana la garantia de plena llibertat d'expressió, associació i manifestació per als habitants del Sàhara Occidental.

10. Manifesta la voluntat de propiciar visites al Sàhara Occidental tant de parlamentaris com de mitjans de comunicació valencians, tant per avaluar com per informar in situ l'aplicació del pla de pau.

11. Les Corts encarreguen a la seua presidenta que transmeta esta declaració al Govern Valencià, al Congrés dels Diputats, al secretari general de l'ONU, al Ministeri d'Afers Exteriors i a la direcció del Front Polisari. "

Projecte de llei de creació del Col·legi Oficial de Logopedes de la Comunitat Valenciana. Esmena a la totalitat presentada pel GP Esquerra Unida del País Valencià (RE número 10. 451, BOCV número 41).

La senyora presidenta:

Continuem la sessió amb el punt 1 de l'ordre del dia: debat de totalitat del projecte de llei de creació del Col·legi Oficial de Logopedes de la Comunitat Valenciana. Esmena a la totalitat presentada pel Grup Parlamentari Esquerra Unida.

Per a la presentació del projecte de llei pel Consell, té la paraula l'honorable senyor conseller de Justícia i Administracions Públiques.

El senyor conseller de Justícia i Administracions Públiques:

Senyores i senyors diputats.

Comparec davant el Ple de la Cambra per a presentar el Projecte de llei de creació del Col·legi Oficial de Logopedes de la Comunitat Valenciana.

Vull ressenyar que este és el sisé projecte de llei d'estes característiques que presentem en el que va de legislatura, la qual cosa és una prova manifesta, en primer lloc, de la vitalitat social i de la participació activa que els més de 250. 000 professionals existents a la Comunitat Valenciana tenen per autoregular-se i per a fer el seu codi deontològic i regularitzar les seues professions.

I també, en segon lloc, demostra l'oportunitat i l'encert de la Llei 6/1997, de 4 de desembre, de consells i col·legis professionals de la Comunitat Valenciana.

La logopèdia té el seu primer reconeixement públic a Espanya en 1954, si bé no és fins el Reial decret 1491/1991, de 30 de agost, quan es crea oficialment el títol de diplomat universitari en esta professió; una professió que està estretament vinculada a l'atenció mèdica, dedicada a l'activitat de prevenció, avaluació i diagnòstic de les alteracions del llenguatge ­parla, veu, audició i comunicació­, i que participa de manera rellevant en la vida col·lectiva dels ciutadans i ciutadanes de la nostra comunitat.

D'esta manera, prèvia la sol·licitud de l'Associació de Logopedes d'Espanya, i complits tots els tràmits establerts en la normativa en vigor, presentem este projecte de llei, que entenem hauria de comptar amb el recolzament majoritari de tots els grups parlamentaris d'esta Cambra; un recolzament justificat no sols per les evidents raons d'interés públic que la creació d'este col·legi suposa, sinó del fet de facilitar de manera evident l'exercici de la professió de logopeda en la seua labor de servici públic a la resta de la societat.

Així, el projecte que presentem s'estructura en una part expositiva o preàmbul i una dispositiva amb tres articles, una disposició addicional, tres transitòries i una final.

En l'exposició de motius es recullen els fonaments de fet i de dret que, àmpliament coneguts per les seues senyories, justifiquen la creació del col·legi oficial.

Per la seua part, en l'articulat s'estableix la creació del Col·legi Oficial de Logopedes de la Comunitat Valenciana com a una corporació de dret públic, amb personalitat jurídica pròpia i amb plena capacitat per al compliment de les seues finalitats.

La resta dels articles parlen de l'àmbit territorial i personal del mateix, exigint-se concretament en este últim, conforme el dictamen del Consell Jurídic Consultiu, tindre l'adequada titulació per a la col·legiació, així com per a l'exercici de la professió de logopeda. Tot açò completat, a més, amb el reconeixement d'altres titulacions que per se poden habilitar per a l'exercici d'activitats en elles compreses.

Com a complement a este precepte, la disposició addicional exceptua de la incorporació obligatòria al col·legi oficial a aquells professionals al servici de les administracions públiques; la qual cosa, i juntament amb la disposició transitòria que després vorem, permet establir un model obert i no excloent quant al personal es refereix.

Per altre costat, les disposicions transitòries primera i segona estableixen el sistema d'actuació immediata del col·legi, és a dir, la designació d'una comissió gestora, l'aprovació d'uns estatuts provisionals que regulen la convocatòria i funcionament de l'assemblea col·legial constituent i l'aprovació d'estatuts definitius i eleccions dels òrgans col·legiats de govern.

La senyora presidenta:

Un moment, senyor conseller.

Per favor, senyories, acabem d'iniciar la sessió, pregue silenci.

Continue, senyor conseller.

El senyor conseller de Justícia i Administracions Públiques:

Moltes gràcies, senyora presidenta.

Finalment, la disposició transitòria tercera regula de manera oportuna, com anteriorment he assenyalat, el supòsit d'integració en el col·legi dels professionals amb titulació anterior a l'establiment de la diplomatura. Es tracta, com les seues senyories poden observar, d'una necessària norma que podríem qualificar com a clàusula de tancament que completa els distints supòsits possibles a l'hora d'integrar el personal afectat per l'objecte d'este projecte de llei.

En conclusió, senyories, ens trobem de nou davant una norma absolutament necessària quant a l'ordenació de la latent realitat dels professionals de la nostra Comunitat Valenciana.

Com en altres ocasions he repetit des d'esta trona, l'obligació de les administracions públiques ha de ser la de facilitar, garantir i, a la vegada, coordinar les diverses iniciatives que des de la societat civil van sorgint diàriament.

Amb l'aprovació d'este projecte de llei no sols es dóna un pas més en la consolidació del futur, de l'estabilitat i del progrés que tots desitgem, sinó que s'impulsa també, de manera decidida, una professió que fins ara estava mancat d'organització i d'una adequació pròpia per al seu eficaç servici a tota la societat, en este cas, a tota la Comunitat Valenciana.

Moltes gràcies.

La senyora presidenta:

Moltes gràcies, senyor Castellanos.

Per a la defensa de l'esmena a la totalitat, té la paraula la senyora Llinares en representació del Grup Parlamentari Esquerra Unida.

La senyora Llinares i Llorca:

Gràcies, senyora presidenta.

Senyora presidenta. Senyores diputades, senyors diputats.

Senyor conseller, com vosté molt bé ha dit, esta és la sisena llei que en esta legislatura vosté ens presenten ací sobre els col·legis professionals. En l'anterior en van presentar ja una altra. O siga, que anem per set.

Totes les lleis són iguals. Van fer un patró estàndard i llavors estan reproduint-lo. Canvien el nom de la llei, però totes les lleis són exactament iguals. Com totes les lleis són exactament iguals, els comentaris que hauria de fer jo sobre esta llei són els mateixos comentaris que vaig fer sobre les lleis anteriors i que el meu company Cardona va fer sobre les lleis anteriors.

Però la veritat és que no puc deixar de comentar alguna cosa. Per exemple, vull comentar l'últim paràgraf de l'exposició de motius, que diu així: "Des del punt de vista de l'interés públic ­torne a repetir, des del punt de vista de l'interés públic­ la creació del Col·legi Oficial de Logopedes de la Comunitat Valenciana en què s'integraran els professionals que disposant dels coneixements i titulacions necessàries. " van a crear "una organització adequada, capaç de vetllar per la defensa dels seus interessos". O siga, que en eixe paràgraf, l'únic que diu és que des del punt de vista de l'interés públic, l'organització adequada que van a crear-se els logopedes és per a la defensa dels seus interessos. No diu res més, i poden llegir-se açò. És l'últim paràgraf de l'exposició de motius. Torne a insistir que és la defensa dels interessos dels col·legiats el motiu de la col·legiació, i no diu res més.

¿És d'interés públic la defensa dels interessos dels logopedes, senyor conseller, i per això cal fer una corporació de dret públic? Doncs no entenc per què és d'interés públic la defensa dels interessos d'uns determinats professionals i no és de interés públic la defensa dels interessos de tota la societat.

Esta llei, com totes les d'abans de creació de col·legis professionals i totes les futures, és una llei que va en contra de la llibertat d'associació i en contra de la llibertat d'elecció de professió. Són totes estes unes lleis que condicionen l'exercici de la professió a coses ben diferents a la titulació i a la professionalitat. Se'ls posen als professionals uns entrebancs estranys perquè puguen treballar.

A aquesta llei, com a totes les lleis de col·legis professionals que ja han estat tramitades i trobem que a les que vindran, s'expliciten perfectament dues coses. Una, el restringit concepte de llibertat que té el Partit Popular, i segona, la poca confiança que el Partit Popular té en la societat civil. Obligant els professionals a pertànyer a una associació anomenada "col·legi" els restringixen la llibertat d'associació. No confien que s'associaran bé? Creuen que si vostés no diuen com i on cal associar-se els logopedes no sabran fer-ho? I restringixen el dret d'exercir una professió posant unes condicions que res tenen a vore amb tindre els títols escaients i ser uns bons professionals.

Molt presumir de liberals però poc faciliten les llibertats dels ciutadans. Als professionals de grau mitjà els donen a elegir entre la llibertat d'exercir una professió o la llibertat d'associació. Que tinguen les dos possibilitats es veu que això ja deu ser llibertinatge, i és clar que no pot ser.

Vaig a fer-los una proposta que ens agradaria que prengueren en consideració. Per què no deixen que es puguen fer uns quants col·legis professionals per cada professió? Això seria confiar més en la societat civil i confiar més en la capacitat d'organització dels professionals. Per què ha d'haver un sol col·legi professional? En la Llei 6/1997, que no és més que la llei franquista del 94 una miqueta arregladeta, en l'article 14, que es referix a la constitució, diu textualment: "quan en el territori de la Comunitat Valenciana es constituïsquen o existisquen dos o més col·legis professionals de la mateixa professió. " Ben clar està l'article 14. Sols cal voluntat per la seua part. Deixen que es puguen crear més d'un col·legi professional.

O bé li faig una altra proposta per a incloure en l'article 3, àmbit personal. On posa: "serà obligatòria la prèvia incorporació al col·legi", pose que serà voluntària, o siga, canviar la paraula "obligatòria" per "voluntària" i ja està. Si els professionals troben que incorporar-se als col·legis els beneficia, tot el món es col·legiarà, i si troben que no els beneficia, ho deixaran estar. Liberalisme pur i simple, el mateix que el que vostés prediquen: el de la rendibilitat.

Ara mateix, senyora diputada ­i dic "senyora diputada" perquè sempre em contesta la senyora diputada­ posem-nos d'acord perquè aquesta llei que estem discutint arreplegue qualsevol de les nostres proposicions. Nosaltres, si vostés accepten que els col·legis professionals i concretament el de logopedes puga ser més d'un, o que la col·legiació no siga obligatòria, Esquerra Unida retiraria l'esmena a la totalitat. Només posem una condició, sols una: la pluralitat, que és el mateix que l'absència d'obligatorietat, i nosaltres ràpidament retirem l'esmena a la totalitat. En les seues mans està.

Moltíssimes gràcies.

La senyora presidenta:

Moltes gràcies, senyora Llinares.

Torn en contra? Té la paraula la senyora Canales, en representació del Grup Parlamentari Popular.

La senyora Canales Martínez-Pinna:

La senyora presidenta:

Moltes gràcies, senyora Canales.

Senyora Llinares, per a rèplica.

La senyora Llinares i Llorca:

Gràcies, senyora presidenta.

Senyora diputada.

És una llàstima, eh, senyora diputada? , que no haja volgut, ni tan sols, parar-se a pensar en la nostra proposta, parar-se a estudiar-la una miqueta. Això del consens es veu que estant en la boca ja està bé i estant en els discursos ja està bé. No és precís que estiga també en els fets, no és precís.

Senyora diputada. Nosaltres també hem fet una enquesta, i dic "nosaltres" i ho dic en plural perquè hem intervingut moltes persones i hem fet una xicoteta enquesta. Hem parlat amb molts logopedes, professió que no és que em pareix respectabilíssima sinó necessària per a la societat, i la veritat és que nosaltres el que hem descobert és que hi ha molts logopedes que no volen el col·legi, que no volen col·legiar-se. Per tant, a estos logopedes vostés van a obligar-los, van a restringir-los la llibertat.

I hi ha una sentència del Tribunal Constitucional que diu que correspon al legislador quines professions queden fora del principi general de llibertat ­m'està sentint? ­, quines professions queden fora del principi general de llibertat. M'agradaria que em contestara quins criteris aplica el Partit Popular per a definir quines professions queden fora del principi general de llibertat. Alguna professió va a quedar-se fora d'eixe principi? Van a poder exercir la seua professió en llibertat alguns professionals? O això és impossible, tots han d'estar encorsetats en l'associació que vostés diguen?

A mi em dóna la sensació, tal i com anem, que a tots els que demanen amarrar-se vostés fan la llei de col·legis. En aquest cas encara és més greu, i vosté mateixa ho ha dit, perquè ni tan sols la petició l'han feta els valencians sinó l'associació de logopedes de Madrid. El colmo ja. Una associació privada d'una altra comunitat sol·licita la creació d'una corporació de dret públic, i ací el Govern Valencià, el del "poder valenciano" s'apressa a complir els desitjos d'eixa associació forana de seguida. Asombrós.

I és més, per a saber quins professionals d'aquesta comunitat, la nostra, han de formar part de l'assemblea constituent i, per tant, formar eixa nova corporació de dret públic, cal, segons la llei, fer un cens de logopedes, i se'ls cridarà per a l'assemblea general. Però com van a fer eixe cens? Van a ser els de l'associació de Madrid els que formen part d'eixe cens? Una associació privada va a convertir-se de la nit al matí en una corporació de dret públic perquè a vostés això els pareix bé?

Miren, ja que vostés no volen pactar i nosaltres la llibertat la trobem essencial, i aquesta llei va en contra de la llibertat, nosaltres anem a mantindre l'esmena a la totalitat, per allò que hem dit hui ací i pels arguments exposats en les lleis dels col·legis anteriors, arguments dels quals no ens desdiem de cap. Mantenim l'esmena.

Moltes gràcies.

La senyora presidenta:

Moltes gràcies, senyora Llinares.

Per a rèplica, té la paraula la senyora Canales.

La senyora Canales Martínez-Pinna:

Y, bueno, yo creo que para finalizar, ha quedado bastante claro, usted es reiterante en todas las leyes que nosotros intentamos crear para favorecer a todos los colectivos, porque ya no sólo es favorecer a los colectivos, es favorecer a los ciudadanos, porque los beneficiados son los ciudadanos, porque si ellos tienen un problema tendrán un lugar donde acudir. Usted decía en otra intervención que cuando un ciudadano tiene un problema con un profesional va directamente al juzgado. Yo sí que le diría que cada vez son más los ciudadanos que acuden a los colegios profesionales a denunciar a un miembro de ese colegio porque ha hecho una estafa, porque han tenido algún problema con ellos. Sí que le diría que pusiera los pies en el suelo, que fueran reales, que vieran la realidad en la Comunidad Valenciana y a lo mejor les iría mucho mejor.

La senyora presidenta:

Moltes gràcies, senyora Canales.

Per a fixació de posició, senyora De Armengol té la paraula.

La senyora De Armengol Criado:

La senyora presidenta:

Moltes gràcies, senyora De Armengol.

Passem a continuació a la votació de l'esmena a la totalitat al Projecte de llei de creació del Col·legi Oficial de Logopedas de la Comunitat Valenciana. Senyories, comença la votació. El resultat de la votació és de 5 vots a favor, 41 en contra, 33 abstencions, queda rebutjada l'esmena a la totalitat. I continua la tramitació del projecte de llei.

Debat i votació del Dictamen de la Comissió de Coordinació, Organització i Règim de les Institucions de la Generalitat sobre el Projecte de llei de creació del Col·legi Oficial de Biòlegs de la Comunitat Valenciana (BOCV número 40).

La senyora presidenta:

Segon punt de l'ordre del dia: debat i votació del dictamen de la Comissió de Coordinació, Organització i Règim de les Institucions de la Generalitat sobre el Projecte de llei de creació del Col·legi Oficial de Biòlegs de la Comunitat Valenciana.

Per a la presentació del dictamen de la comissió té la paraula la senyora Martinavarro.

La senyora Martinavarro Mollá:

Gràcies, senyora presidenta.

Senyores i senyors diputats, em correspon com a secretària de la Comissió de Coordinació, Organització i Règim de les Institucions de la Generalitat Valenciana fer la presentació del Projecte de llei de Col·legi Oficial de Biòlegs de la Comunitat Valenciana. Esta va ser una decisió adoptada per la Comissió de Coordinació en la sessió celebrada el passat dia 13 d'abril del present any, una vegada acabat el dictamen d'este projecte de llei.

El projecte de llei va ser presentat pel govern valencià davant estes Corts el passat dia 16 de febrer de 2000 i es va publicar en el Bolletí Oficial de les Corts Valencianes, número 33, de 28 de febrer, concluint el termini per a presentació d'esmenes el 16 de març.

Al projecte de llei únicament es va presentar una esmena a la totalitat per part del Grup Parlamentari d'Esquerra Unida del País Valencià, que va ser debatuda en el plenari celebrat el passat dia 5 d'abril i va ser rebutjada en la mateixa sessió. Al no haver-se presentat cap esmena parcial no ha sigut necessària la constitució de la ponència, sent assumides les seus funcions per la pròpia comissió.

El debat en comissió es va celebrar el passat 13 d'abril, d'on va a eixir este dictamen que es presenta hui en esta Cambra.

La creació d'este nou col·legi professional a l'àmbit de la nostra comunitat pretén dotar a estos professionals d'una organització adequada capaç de vetllar per la defensa dels seus interessos, així com ordenar l'exercici d'una professió que es va reconéixer com a titulació universitària amb el Decret 387 de 1991.

Moltes gràcies.

La senyora presidenta:

Moltes gràcies, senyora Martinavarro.

A este projecte de llei no hi ha cap esmena mantinguda per a debatre en el Ple. Per tant, passem directament a la votació de l'articulat.

Senyories, comença la votació corresponent a l'article u. Senyories, comença la votació. El resultat és de 75 vots a favor, 5 en contra, cap abstenció. Queda aprovat l'article u.

Senyories, votació corresponent a l'article dos. Senyories, comença la votació. El resultat és de 73 vots a favor, 6 en contra, cap abstenció. Queda aprovat l'article dos.

Votació corresponent a l'article tres. Senyories, comença la votació. El resultat de la votació és de 73 vots a favor, 5 en contra, cap abstenció. Queda aprovat l'article tres.

Votació a la disposició addicional. Senyories, comença la votació. El resultat és de 74 vots a favor, 5 en contra, cap abstenció. Queda aprovada la disposició addicional.

Votació corresponent a la disposició transitòria primera. Senyories, comença la votació. El resultat és de 75 vots a favor, 5 en contra, cap abstenció. Queda aprovada la disposició transitòria primera.

Votació corresponent a la disposició transitòria segona. Senyories, comença la votació. El resultat de la votació és de 73 vots a favor, 5 en contra, cap abstenció. Queda aprovada la disposició transitòria segona.

Votació a la disposició final. Senyories, comença la votació. El resultat de la votació és de 75 vots a favor, 5 en contra, cap abstenció. Queda aprovada la disposició final.

Votació corresponent a l'exposició de motius com a preàmbul de la llei. Senyories, comença la votació. El resultat de la votació és de 74 vots a favor, 5 en contra, cap abstenció. Queda aprovada l'exposició de motius com a preàmbul de la llei.

Votació final de totalitat del Projecte de llei de creació del Col·legi Oficial de Biòlegs de la Comunitat Valenciana. Senyories, comença la votació. El resultat de la votació és de 75 vots a favor, 5 en contra, cap abstenció. Queda aprovat el Projecte de llei de creació del Col·legi Oficial de Biòlegs de la Comunitat Valenciana.

Correspon a continuació l'explicació de vot. Per a explicació de vot, té la paraula el senyor Cardona, en representació del Grup Parlamentari d'Esquerra Unida.

El senyor Cardona i Pla:

Gràcies, senyora presidenta.

Senyors diputats, senyores diputades.

Esquerra Unida durant tot el desplegament legislatiu dels col·legis professionals ha mostrat la seua oposició a les diverses lleis que han desplegat estes qüestions i mostra la seua oposició, està mostrant-la, a tots els col·legis professionals que estan venint particularment. Fonamentalment nosaltres ens basem en qüestions de principi que no podem acceptar i en este cas concret el que l'article 36 de la Constitució Espanyola no diu en cap lloc que aquestes entitats hagen de ser corporacions de dret públic o que hagen de basar-se en la col. legiació obligatòria.

Per a nosaltres aquests aspectes es venen portant-se mimèticament des de la Llei de 1974, de 13 de febrer, sense que s'haja introduït cap canvi substancial en l'època democràtica. I per tant no correspon al nostre model associatiu que es basa en entitats corporatives, es basaria en entitats corporatives de base privada que pogueren realitzar per delegació algunes activitats administratives i que pogueren defensar els interessos professionals i els drets dels ciutadans.

Nosaltres pensem que el model que ha adoptat la conselleria és el menys adequat i el que realment no salvaguarda els drets de tots, ni dels professionals, ni del conjunt de valencians i valencianes. Nosaltres pensem que també hi ha gent que no vol pertànyer als col·legis professionals, que també té els drets, els seus drets i nosaltres defensem aquí a aquestes persones: les persones que estan col·legiades sense voler, les que treballaven abans de la constitució dels col·legis professionals, les que provenen d'uns altres territoris on la col. legiació no és obligatòria. I per tant pensem en aquests drets, que en aquest moment pareix que no defensa ningú excepte la nostra formació.

Per tant, nosaltres creem que aquests dos aspectes, el tema de considerar als col·legis professionals corporació de dret públic i els que es basen en la col. legiació obligatòria, són els que ens impedeixen votar a favor.

També pensem que aquestes condicions són les que transformen o ajuden a transformar els col·legis professionals en grups de pressió corporatius, que els fan tindre un status que no haurien de tindre i que no deixa que els professionals s'organitzen realment com vulguen. Parlant de què ha d'haver llibertat d'associació pensem que precisament aquest model és el que impedeix que els professionals s'organitzen com vulguen i imposa una forma determinada d'associar-se.

Per açò, per aquests motius de fons, és pel que hem votat en contra de la constitució d'aquest Col·legi Oficial de Biòlegs de la Comunitat Valenciana.

Moltes gràcies.

La senyora presidenta:

Moltes gràcies, senyor Cardona.

En representació del Grup Parlamentari Socialista­Progressistes, té la paraula la senyora De Armengol per explicació de vot.

La senyora De Armengol Criado:

La senyora presidenta:

Moltes gràcies, senyora De Armengol.

Per a explicació de vot, té la paraula la representant del Grup Parlamentari Popular.

La senyora Gómez Abego:

La senyora presidenta:

Moltes gràcies, senyora Gómez.

Se suspén la sessió per quinze minuts.

(Se suspén la sessió a les 11 hores i 35 minuts)

(Es reprén la sessió a les 11 hores i 51 minuts)

Debat i votació del Dictamen de la Comissió de Coordinació, Organtizació i Règim de les Institucions de la Generalitat sobre el Projecte de llei de creació del Col·legi Oficial de Decoradors i Dissenyadors d'Interior de la Comunitat Valenciana (BOCV número 40).

La senyora presidenta:

Punt tres de l'ordre del dia, debat i votació del dictamen de la Comissió de Coordinació, Organització i Règim de les Institucions de la Generalitat sobre el Projecte de llei de creació del Col·legi Oficial de Decoradors i Dissenyadors d'Interior de la Comunitat Valenciana. Per a la presentació del dictamen de la comissió, té la paraula la senyora Nácher.

La senyora Nácher Pérez:

Excel·lent senyora presidenta.

Senyories.

Em correspon com a vicepresidenta de la Comissió de Coordinació, Organització i Règim de les Institucions de la Generalitat Valenciana, realitzar la presentació del Projecte de llei del Col·legi Oficial de Decoradors i Dissenyadors d'Interior de la Comunitat Valenciana. Esta fou una decisió que va adoptar la Comissió de Coordinació en la seua sessió celebrada el passat 13 d'abril de l'any en curs, una volta conclòs el dictamen d'este projecte de llei. El projecte de llei fou presentat pel Govern Valencià davant les Corts el passat dia 16 de febrer de 2000; es va publicar en el Butlletí Oficial de les Corts Valencianes en el número 34, del 3 de març, concloent el termini per a la terminació de presentació d'esmenes el 21 de març d'este mateix any.

Al projecte de llei únicament es va presentar una esmena a la totalitat per part del Grup Parlamentari Esquerra Unida, que fou debatuda en el Ple celebrat el passat dia 5 d'abril, sent rebutjada en la citada sessió. No havent-se presentat esmenes parcials alguna, no fou necessària la constitució de la ponència, sent assumides les funcions per la pròpia comissió. El debat en comissió es va celebrar el passat dia 13 d'abril, elevant-se com a dictamen de la comissió el projecte de llei presentat. La creació d'este nou col·legi professional en l'àmbit de la nostra comunitat pretén dotar a estos professionals d'una organització adequada, capaç per a vetlar la defensa dels seus interessos, així com ordenar l'exercici d'una professió que té el seu reconeixement com a titulació universitària en el Decret 387/1991. Els estudis foren originalment regulats pel Decret 2. 127/63, del 24 de juliol.

Moltes gràcies.

La senyora presidenta:

Moltes gràcies, senyora Nácher.

Tampoc hi ha esmenes presentades al Ple, i per tant passem directament a votació de l'articulat.

Comença la votació a l'article u del Projecte de llei de creació del Col·legi Oficial de Decoradors i Dissenyadors d'Interior de la Comunitat Valenciana. Senyories, comença la votació a l'article u. El resultat de la votació és de 70 vots a favor, 5 en contra, cap abstenció, queda aprovat l'article u.

Votació a l'article dos. Senyories, comença la votació. El resultat de la votació és de 70 vots a favor, 5 en contra, cap abstenció, queda aprovat l'article dos.

Votació corresponent a l'article tres. Senyories, comença la votació. El resultat és de 70 vots a favor, 5 en contra, cap abstenció, queda aprovat l'article tres.

Votació a la disposició addicional. Senyories, comença la votació. El resultat de la votació és de 69 vots a favor, 5 en contra, cap abstenció, queda aprovada la disposició addicional.

Votació a la disposició transitòria primera. Senyories, comença la votació. El resultat és de 71 vots a favor, 5 en contra, cap abstenció, queda aprovada la disposició transitòria primera.

Votació corresponent a la disposició transitòria segona. Senyories, comença la votació. El resultat és de 70 vots a favor, 5 en contra, cap abstenció, queda aprovada la disposició transitòria segona.

Votació a la disposició final. Senyories, comença la votació. El resultat és de 69 vots a favor, 5 en contra, cap abstenció, queda aprovada la disposició final.

Votació a l'exposició de motius com a preàmbul de la llei. Senyories, comença la votació. El resultat és de 71 vots a favor, 5 en contra, cap abstenció, queda aprovada l'exposició de motius com a preàmbul de la llei.

Votació final de totalitat al Projecte de llei de creació del Col·legi Oficial de Decoradors i Dissenyadors d'Interior de la Comunitat Valenciana. Senyories, comença la votació. El resultat de la votació és de 71 vots a favor, 5 en contra, cap abstenció, queda aprovat el Projecte de llei de creació del Col·legi Oficial de Decoradors i Dissenyadors d'Interior de la Comunitat Valenciana.

Per a explicació de vot, té la paraula el senyor Cardona en representació del Grup Parlamentari Esquerra Unida.

El senyor Cardona i Pla:

Gràcies, senyora presidenta.

Senyors diputats, senyores diputades.

En este cas, com en els anteriors, nosaltres hem d'indicar la nostra oposició a alguns aspectes bàsics d'aquesta llei i de totes les lleis dels col·legis oficials, com són el tema que es consideren.

La senyora presidenta:

Un moment, senyor Cardona.

Per favor, senyories, pregue silenci.

El senyor Cardona i Pla:

. com són que es consideren corporacions de dret públic, i el tema de l'obligatorietat de la col·legiació. Ja hem expressat moltes vegades la nostra oposició a aquests dos principis. Però és que, a més, en aquest cas nosaltres pensem que hi ha uns altres arguments per a oposar-se a la creació d'aquest Col·legi Oficial de Decoradors i Dissenyadors d'Interior, i és que pensem que hi ha una confusió entre l'existència d'una titulació i la necessitat de la constitució posterior d'un col·legi oficial de la professió respectiva.

En eixe sentit, nosaltres pensem que l'activitat de decoració, que és una professió digna, que intenta formular, redactar, dirigir i executar projectes de decoració, que no afecta a elements estructurals o la configuració de l'obra principal, pensem que aquesta activitat es pot realitzar des d'una altra formació diferent a la que s'especifica en la pròpia llei de creació d'aquest col·legi professional. I en eixe sentit, nosaltres hem de ressaltar que hi ha una sentència del Tribunal Suprem que diu clarament, que l'existència d'una titulació només indica que s'han seguit els cursos per a una determinada professió, però no es pot considerar un requisit necessari. En este cas, per a la professió de decorador, nosaltres pensem que es pot accedir a aquesta professió des d'unes altres titulacions, perquè aquesta activitat no consta que estiga sotmesa a cap regulació jurídica específica.

Per tant, nosaltres ens basem en aquest cas en qüestions de principi, però també en aquestes sentències que indiquen que no sempre cal fer un col·legi professional. En aquest cas també volem ressaltar una sentència del Tribunal Constitucional que indica que la titulació oficial no comporta necessàriament la creació d'un col·legi professional. Per això, i pels arguments que expressa també el Consell Jurídic Consultiu quan fa el dictamen d'aquesta llei, perquè el Consell Jurídic Consultiu ressalta que el lliure exercici de la professió és un dret, i que aquest dret només es pot limitar quan existisquen raons d'interés públic, d'indubtable interés públic i quan el control de la responsabilitat exigisca la incorporació obligatòria; és a dir, en aquest cas no és sols que nosaltres estiguem en contra de la col·legiació obligatòria en els col·legis professionals, siga quin siga, sinó que pensem que no es donen les raons d'indubtable interés públic, i que el control de responsabilitat exigisca aquest requisit que en aquesta llei s'aprova.

Per tant, en aquest cas, no només per les qüestions de principi ja esmentades en totes les lleis, sinó també perquè pensem que existeixen raons que fan que no totes les demandes de col·legis oficials hagen de ser acceptades. I en aquest cas concret, pensem que acceptar-lo és excedir-se i és posar limitacions a l'exercici d'una professió que no requereix imprescindiblement la possessió d'esta titulació concreta. Per tant, aquest és el motiu pel que hem votat en contra de la constitució d'aquest col·legi oficial.

La senyora presidenta:

Moltes gràcies, senyor Cardona.

En representació del Grup Parlamentari Socialista­Progressistes i per a explicació de vot, té la paraula la senyora Armengol.

La senyora De Armengol Criado:

La senyora presidenta:

Moltes gràcies, senyora De Armengol.

En representació del Grup Parlamentari Popular, té la paraula la senyora Nácher. (Remors)

La senyora Nácher Pérez:

Gràcies, senyora presidenta.

Senyories.

Des del Grup Parlamentari Popular ens congratulem que s'haja aprovat aquesta llei, perquè no es pot parlar ni demanar més competències per a la Comunitat Valenciana, si quan les tenim no fem ús d'elles ni les desenrotllem. Per a què les demanem?

L'aprovació del Projecte de llei de creació del Col·legi Oficial de Decoradors i Dissenyadors d'interior de la Comunitat Valenciana és un pas més en la consolidació de l'autogovern de la nostra comunitat, perquè segons l'article 31, apartat 22, del nostre Estatut d'Autonomia, tenim competència exclusiva en matèria de col·legis professionals. Jo em pregunte: volem competències? , volem autonomia plena?

I, a més a més, la creació del Col·legi Oficial de Decoradors i Dissenyadors d'interior és una demanda d'un col·lectiu social, i així el reconeixement de la seua titulació universitària en el Decret 387/91, que foren els estudis originaris regulats pel Decret 2. 127/63, de 24 de juliol.

Pareix que hi ha un menyspreu per estos titulats per part de certs sectors: els decoradors i els dissenyadors d'interior no poden ser considerats com a titulats universitaris per a alguns sectors.

Però, mire, des del Grup Parlamentari Popular, no volem estar d'esquenes a la realitat social, no volem tancar els ulls davant una demanda social. Per això el Grup Parlamentari Popular hem votat afirmativament.

Moltes gràcies.

Debat i votació del Dictamen de la Comissió de Coordinació, Organització i Règim de les Institucions de la Generalitat sobre el Projecte de llei de creació del Col·legi Oficial d'Enginyers en Informàtica de la Comunitat Valenciana (BOCV número 40).

La senyora presidenta:

Moltes gràcies, senyora Nácher.

Passem a continuació al punt quatre de l'ordre del dia: debat i votació del dictamen de la Comissió de Coordinació, Organització i Règim de les Institucions de la Generalitat sobre el projecte de llei de creació del Col·legi Oficial d'Enginyers en Informàtica de la Comunitat Valenciana.

Per a la presentació del dictamen de la comissió, té la paraula el senyor Maluenda.

El senyor Maluenda Verdú:

Molt excel·lent senyora presidenta.

Senyories, he sigut designat, en qualitat de president de la Comissió de Coordinació, Organització i Règim de les Institucions de la Generalitat, per a presentar el dictamen de comissió del Projecte de llei de creació del Col·legi Oficial d'Enginyers en Informàtica de la Comunitat Valenciana. Va ser una decisió que va adoptar la Comissió de Coordinació en la seua sessió celebrada el passat dia 13 d'abril, i una volta es va concloure el debat i votació d'este projecte de llei.

Com les seues senyories coneixen, l'Estatut d'Autonomia de la Comunitat Valenciana, en l'apartat 22 de l'article 31, confereix a la Generalitat competència exclusiva en matèria de col·legis professionals. I en ús de les mencionades competències, les Corts Valencianes promulgaren la llei de la Generalitat 6/1997, de 4 de desembre, de consells i col·legis professionals, en la qual es disposa en l'article 7 que la creació de col·legis professionals en l'àmbit de la nostra comunitat es farà mitjançant llei de la Generalitat.

En concordància amb el que acabe de dir, he d'assenyalar que l'associació de doctors llicenciats i enginyers en informàtica de la Comunitat Valenciana, on s'aglutinen la majoria dels professionals que ostenten estes titulacions, va acordar per unanimitat demanar formalment al Consell la constitució i creació del Col·legi Oficial d'Enginyers en Informàtica de la Comunitat Valenciana.

Per tot això, des del punt de vista de l'interés públic, considerem que la decisió del Consell de la Generalitat de tramitar la present llei és encertada i, a més, arreplega els desitjos dels professionals afectats.

El projecte de llei es va presentar pel Govern Valencià davant estes Cortes el passat dia 16 de febrer, i es va publicar en el Bolletí Oficial de les Corts Valencianes número 34, del 3 de març.

Conclòs el termini per a presentar esmenes el 21 de març d'este mateix any, al projecte de llei solament es va presentar una esmena de totalitat per part del Grup Parlamentari d'Esquerra Unida, que va ser debatuda en el Ple celebrat el passat dia 5 d'abril, sent rebutjada en la citada sessió. No havent-se presentat esmenes parcials, no va ser necessari la constitució de la ponència, sinó que es van assumir les funcions per la mateixa comissió. I el debat en comissió es va celebrar el passat dia 13 d'abril, elevant-se com a dictamen de la comissió el projecte de llei presentat.

La creació d'este nou col·legi professional en l'àmbit de la nostra comunitat pretén dotar a estos professionals d'una organització adequada capaç de vetllar per la defensa dels seus interessos, així com ordenar l'exercici d'una professió que té el seu reconeixement com a titulació universitària en el Decret 327/76.

Entenem que és una decisió encertada ­una volta més­ pel Consell de la Generalitat, i les Corts són les que tenen la competència legitima per a promulgar esta llei, si a continuació és aprovada.

Felicitem al Consell per la seua decisió d'anar incrementant dia a dia la regulació, mitjançant llei, de la creació dels col·legis professionals, perquè és atendre la demanda que la societat civil valenciana està fent en estos moments. I, per tant, el Consell és receptiu a eixes necessitats de la nostra societat i està portant endavant la promulgació de totes estes lleis.

Res més, senyories. Moltes gràcies, senyora presidenta.

La senyora presidenta:

Moltes gràcies, senyor Maluenda.

No hi ha cap esmena mantinguda per a debatre en el Ple i, per tant, passem directament a la votació de l'articulat.

Comença la votació corresponent a l'article 1. Senyories, comença la votació. El resultat és de 76 vots a favor, 5 en contra, cap abstenció. Queda aprovat l'article 1.

Votació a l'article 2. Senyories, comença la votació. El resultat de la votació és de 78 vots a favor, 4 en contra, cap abstenció. Queda aprovat l'article 2.

Votació corresponent a l'article 3. Senyories, comença la votació. El resultat és de 78 vots a favor, 5 en contra, cap abstenció. Queda aprovat l'article 3.

Votació a la disposició addicional. Senyories, comença la votació. El resultat és de 78 vots a favor, 5 en contra, cap abstenció. Queda aprovada la disposició addicional.

Votació a la disposició transitòria primera. Senyories, comença la votació. El resultat és de 78 vots a favor, 5 en contra, cap abstenció. Queda aprovada la disposició transitòria primera.

Votació corresponent a la disposició transitòria segona. Senyories, comença la votació. El resultat és de 78 vots a favor, 4 en contra, cap abstenció. Queda aprovada la disposició transitòria segona.

Votació corresponent a la disposició final. Senyories, comença la votació. El resultat és de 77 vots a favor, 5 en contra, cap abstenció. Queda aprovada la disposició final.

A l'exposició de motius com a preàmbul de la llei. Senyories, comença la votació. El resultat és de 78 vots a favor, 5 en contra, cap abstenció. Queda aprovada.

Votació final de totalitat del projecte de llei de creació del Col·legi Oficial d'Enginyers en Informàtica de la Comunitat Valenciana. Senyories, comença la votació. El resultat de la votació és de 76 vots a favor, 5 en contra, cap abstenció. Queda aprovat el projecte de llei de creació del Col·legi Oficial d'Enginyers en Informàtica de la Comunitat Valenciana.

Per a explicació de vot, té la paraula, en representació del Grup Parlamentari Esquerra Unida, el senyor Cardona.

El senyor Cardona i Pla:

Gràcies, senyora presidenta.

Senyors diputats, senyores diputades.

Sembla ser que en aquesta ocasió el Partit Popular disposarà de dos torns d'explicació de vot, perquè la presentació que ha fet el presentador del dictamen se semblava més a una defensa de la llei que no a la pura presentació del dictamen.

Bé, al que anem. És evident que la regulació legal dels col·legis professionals, de la manera que està actualment, no és coherent amb el model de societat que defensa Esquerra Unida del País Valencià. Nosaltres estem a favor de la sindicació lliure, de la creació de les associacions que els interessats lliurement vulguen pertànyer a elles i estem a favor també del suport públic a les mateixes per a consecució de les seues finalitats, però no ens sembla acceptable que es donen privilegis a determinades associacions privades que, a més a més, obliguen a l'afiliació obligatòria.

Nosaltres observem en la formulació de les lleis dels col·legis professionals un cert desig de monopoli en la regulació de determinades activitats, quan eixes activitats ja estan regulades per l'Estat i també per les regulacions professionals legals. Pensem que en ocasions els col·legis professionals són excessivament corporatius i excloents.

En aquest projecte de llei, i concretament en aquesta llei, ens trobem amb un problema molt clar, i és l'intent d'apropiació de la denominació d'informàtic per part d'una única titulació específica.

Nosaltres pensem que per a exercir la professió d'informàtic, que abarca múltiples activitats, abarca des de les persones que fan programació a les persones que en una empresa s'encarreguen d'un departament determinat, a les persones que investiguen en informàtica, en aquesta llei es limita a una única titulació.

També pensem que aquesta redacció final de la llei va en contra d'allò que dictamina el mateix Consell Jurídic Consultiu, que va llegir un avantprojecte de llei diferent al que ara s'ha aprovat. I així ens trobem que amb aquesta redacció, la professió d'informàtic queda limitada a les persones que tenen la titulació d'enginyer en informàtica o de llicenciat en informàtica, mentre que tant el Consell Jurídic Consultiu com la secretaria general de la Conselleria de Justícia i Administracions públiques, van deixar ben clar que la professió d'informàtic no es podia limitar a aquestes titulacions concretes.

Per tant, a part de les raons de fons que ens fan estar en contra de tots els col·legis professionals, el tema que siguen corporacions de dret públic i el tema de la col·legiació obligatòria, en aquest cas concret ens trobem que també hi ha dificultats jurídiques, que hi ha problemes molt concrets que fan que una professió d'informàtic, que no deuria estar limitada a una titulació concreta, es veja limitada per aquesta pròpia llei.

Pensem que això s'utilitzarà de manera incorrecta, s'utilitzarà de manera corporativa i que això també probablement comportarà la interposició de recursos judicials per a aquelles persones que es veuen afectades per aquesta redacció limitadora i excloent d'aquesta llei.

Per tant, per aquests motius i pels motius de fons que hem expressat en totes les exposicions dels col·legis oficials, hem votat en contra d'aquesta llei.

Moltes gràcies.

La senyora presidenta:

Moltes gràcies, senyor Cardona.

En representació del Grup Parlamentari Socialista­Progressistes, té la paraula la senyora Armengol.

La senyora De Armengol Criado:

La senyora presidenta:

Moltes gràcies, senyora Armengol.

En representació del Grup Parlamentari Popular, té la paraula la senyora Pérez.

La senyora Pérez Barber:

Moltes gràcies, senyora presidenta.

Senyories.

Amb l'aprovació d'esta llei es complix la sol·licitud de l'Associació de Doctors, Llicenciats i Enginyers en Informàtica en la demarcació de la Comunitat Valenciana, que aglutina en este àmbit territorial la majoria dels professionals que ostenten esta titulació, i que va acordar en el seu dia, aprovat per unanimitat, sol·licitar formalment la constitució i creació del Col·legi Oficial d'Enginyers en Informàtica de la Comunitat Valenciana. Es complix al mateix temps la legalitat vigent i el compromís electoral del Partit Popular en allò que es referix a la creació dels col·legis professionals.

I a més, des del punt de vista de l'interés públic, amb la creació del Col·legi Oficial d'Enginyers en Informàtica de la Comunitat Valenciana s'aconseguix la integració dels professionals que disposen de coneixements i titulacions necessàries i suficients per a exercir eixa professió, i a la volta, es permetrà dotar un ampli col·lectiu de professionals d'una organització adequada capaç de vetlar per la defensa dels seus interessos i ordenar l'exercici de la professió. Es crea com a corporació de dret públic amb personalitat jurídica pròpia i amb plena capacitat per al compliment dels seus fins.

Per tot açò és per què el Grup Parlamentari Popular ha votat a favor de la llei.

Però no puc acabar sense mencionar les declaracions fetes en esta trona de hui i també el dia de la defensa de la llei del debat a la totalitat pel Grup d'Esquerra Unida, perquè no diu la veritat. No es pot dir ací que s'aprova la llei sent contrària al dictamen del Consell Jurídic Consultiu. A més, ja es va dir el dia del debat de la llei, no s'ha presentat ninguna esmena en la comissió i ara hui es tornen a sembrar dubtes sobre això.

Allò que s'aprova és una llei que està d'acord amb el dictamen del Consell Jurídic Consultiu i, per suposat, complint l'estricta legalitat vigent. A més, he de dir també que el dictamen de la llei presentat pel president és el fidel reflex de la voluntat de la comissió.

Res més i moltes gràcies.

Presa en consideració de la Proposició no de llei sobre adopció de mesures necessàries per a la rehabilitació total dels expedients dels combatents de la guerrilla en la lluita a favor de la democràcia i contra el feixisme, presentada pel Grup Parlamentari Esquerra Unida del País Valencià (RE número 1. 118, BOCV número 11).

La senyora presidenta:

Moltes gràcies, senyora Pérez.

Passem a continuació al punt 5 de l'ordre del dia, Proposició no de llei sobre adopció de mesures necessàries per a la rehabilitació total dels expedients d'excombatents de la guerrilla en la lluita a favor de la democràcia i contra el feixisme, presentada pel Grup Parlamentari Esquerra Unida.

Per a la seua presentació i defensa, té la paraula el senyor Cardona.

El senyor Cardona i Pla:

Gràcies, senyora presidenta.

Senyors diputats i diputades.

Ara vinc per un altre motiu, espere que més del gust de tots i més agradable també per a mi, perquè suposa una acció, una actuació, un possible acord que pense que és molt necessari.

Aquesta proposició no de llei va adreçada a rehabilitar, a donar la dignitat que es mereixen, a recordar totes aquelles persones que, acabada la guerra, van seguir combatent per restablir la legalitat constitucional.

Van lluitar en condicions molt difícils. Molts d'ells van ser morts, molts van patir tortures, van ser empresonats i van ser resistents a la imposició d'una dictadura i van ser lluitadors contra el feixisme, ací dins d'aquest estat i també a tota Europa.

Aquestes persones, que l'únic que feen era defensar una legalitat, van ser qualificades com a bandolers i com a malfactors, i així consten en molts dels expedients que hi ha en l'exèrcit i en la Guàrdia Civil. En contraposició, molts altres països del nostre entorn els van tractar, a estes mateixes persones, com a herois i com a persones que havien defensat la llibertat, i van ser honorats no només en el moment de la lluita sinó també al llarg dels anys següents.

Després d'aplegada la democràcia una altra volta ací a l'estat espanyol, es van tancar algunes ferides. Es va reconéixer el treball dels militars republicans, es va reconéixer els exiliats i es va netejar el seu expedient, es van fer accions destinades a compensar els xiquets de la guerra, els presos polítics. En aquesta mateixa Cambra no fa molt es va aprovar per tots els grups polítics una proposta per compensar totes aquelles persones que, bé per edat o per no haver estat prou temps en la presó, havien quedat fora de la Llei d'amnistia, i esperem que estos tràmits vagen ràpid perquè la cinquantena de persones afectades per aquest cas vegen compensat el seu patiment. Però encara queden algunes ferides per tancar. Després de seixanta anys, pensem que és hora de tancar-les totes, i aquesta és una ben important.

Aquest col·lectiu, el dels guerrillers, les persones que van combatre per restituir la democràcia a Espanya, és l'únic que no té drets reconeguts ni té reconeguda la seua lluita a un nivell oficial, que moltes persones si que li la reconeixem i li l'hem reconeguda sempre.

Aquests combatents, els que queden vius ara, exigixen i demanen, amb tot el dret moral, la seua rehabilitació i la d'aquells que van morir sota la dictadura. Demanen que els seus expedients desapareguen completament dels arxius militars i de la Guàrdia Civil. Demanen que desaparega tota referència a la qualificació de malfactors i bandolers, perquè no és això el que eren sinó que eren guerrillers i lluitadors per la llibertat. Demanen que siguen reconeguts com a combatents per poder comptabilitzar el període d'activitat militar davant l'administració de l'Estat i per al cobrament de les seues pensions, o bé els seus familiars en el cas que ells ja no visquen.

Ja en queden pocs, però en van ser més de 5. 000 els guerrillers i més de 20. 000 persones, hòmens i dones, els que van fer d'enllaços, que van lluitar per allò que creien que era just i que nosaltres pensem que era just. La seua rehabilitació és allò que primer demanen i és allò més important per a ells. Demanen la seua dignitat, i pensem que reconéixer-la dignificarà també aquesta Cambra.

Pensem que cal tenir memòria històrica, cal recordar tots aquells i aquelles que ja no estan, cal recordar la seua lluita contra el feixisme, els morts en la Segona Guerra Mundial, cal recordar els que van morir als espantosos camps de concentració, cal recordar les persones que van patir, cal retirar les injúries que figuren als seus expedients i cal que també ací es faça real la reconciliació.

Aquesta proposició que nosaltres presentem o algunes semblants han sigut aprovades en diversos ajuntaments del País Valencià, a València ciutat concretament ha sigut aprovada. Ha sigut aprovada en la diputació. Ha sigut aprovada també en diversos parlaments autonòmics, entre ells, per exemple, el de Madrid. Aquesta demanda rep també el suport de diversos departaments d'Història Contemporània de diverses universitats.

I pensem que és una qüestió de consciència, una qüestió de justícia, reconéixer aquesta lluita i donar satisfacció a aquestes demandes. Per això presentem aquesta proposició no de llei, una proposició a què es va arribar per la via de l'associació per a la creació de l'arxiu de la Guerra Civil, les brigades internacionals, els xiquets de la guerra, la resistència i l'exili espanyol, que vol crear un arxiu sobre la guerra i sobre l'exili.

Pense que, afortunadament, devem felicitar-nos perquè els portaveus dels grups parlamentaris m'han fet arribar la seua voluntat d'aprovar aquesta proposició no de llei, amb alguna variació que considere que millora substancialment el text presentat per nosaltres, ja que la mateixa associació va enviar posteriorment a la nostra presentació una versió posterior. Per tant, com que pense que pot haver acord en un text lleugerament canviat sobre el presentat, demanaria a la presidència un recés per tal de posar-nos d'acord en la redacció definitiva.

La senyora presidenta:

Moltes gràcies, senyor Cardona.

Pareix que hi ha una oferta de proposta alternativa. Se suspén la sessió, per aplegar a esta proposta alternativa, per deu minuts.

(Se suspén la sessió a les 12 hores i 29 minuts)

(Es reprén la sessió a les 12 hores i 38 minuts)

La senyora presidenta:

Corresponde a continuación la votación de esta propuesta alternativa en sustitución de la propuesta original. Senyories, comença la votació. El resultat és de 80 vots a favor, cap en contra, cap abstenció, queda aprovada per unanimitat esta proposta alternativa. (Aplaudiments)

Correspon l'explicació de vot del Grup Parlamentari Socialista­Progressistes. Té la paraula la senyora Lozano.

La senyora Lozano Salvador:

Estos hombres y mujeres organizados militarmente en formaciones y guerrilleros, mantuvieron focos de resistencia armada en todo el territorio español. Los enfrentamientos que se produjeron con las entonces llamadas fuerzas de seguridad golpista ocasionaron un gran número de muertes entre los guerrilleros. Es innegable que estos combatientes fueron la resistencia a la dictadura franquista, que aprovecharon las montañas y sierras, como en el caso de mi comarca, la sierra Espadán, Calderona o el Mont Major, que les sirvieron de refugio en esos años, hasta el exilio los que sobrevivieron. Y lo hicieron en condiciones infrahumanas, en un país ocupado militarmente y diezmado por la represión. Muchos de los que sobrevivieron en este desigual combate, y una vez en el exilio, se sumaron a la resistencia contra el nazismo en el territorio europeo, combatiendo hasta el final de la guerra. Hay testimonios y documentación que prueban estos hechos.

Este es el único colectivo que después de sesenta años no tiene un reconocimiento a su lucha, aunque hoy aquí ya lo hemos aprobado. Los pocos combatientes por la democracia que quedan vivos, exigen y demandan con todo el derecho moral que les asiste, la rehabilitación de ellos y de los que fueron asesinados cruelmente por el régimen dictatorial, sin cometer mayor delito que luchar por su libertad. La demanda es que sus expedientes pasen a formar parte de un archivo histórico en el que se guarde la memoria de la guerra y el exilio; que desaparezcan para siempre los archivos militares y de la Guardia civil; que sean conocidos como combatientes Pocos quedan ya de los cinco mil guerrilleros y veinte mil enlaces, hombres y mujeres que apoyaron a la guerrilla. Su rehabilitación es lo que están demandando y reclamando con todo su derecho. Reclaman su dignidad.

La senyora presidenta:

Senyor Costa, té la paraula per a explicació de vot en representació del Grup Parlamentari Popular.

El senyor Costa Climent:

Presa en connsideració de la Proposició no de llei sobre solidaritat amb les víctimes dels 1. 584 casos d'agressions, maltractaments físics i psíquics, persecució i violacions denunciats a la Comunitat Valenciana l'any 1999, presentada per la diputada Macarena Montesinos de Miguel i quatre diputades més del GP Popular (RE número 2. 653, BOCV número 28).

La senyora presidenta:

Moltes gràcies, senyor Costa.

Passem a continuació a la Proposició no de llei sobre solidaritat amb les víctimes dels 1. 584 casos d'agressions, maltractaments físics i psíquics, persecució i violacions denunciats a la Comunitat Valenciana l'any 1999, presentada per la diputada Macarena Montesinos de Miguel i quatre diputades més del Grup parlamentari Popular. Per a la seua presentació i defensa, té la paraula la senyora Montesinos.

La senyora Montesinos de Miguel:

Pero no solamente eso, sino que se ha seguido comprometiendo con las mujeres víctimas de malos tratos. Y buena prueba de ello ha sido, por ejemplo, una medida pionera que se ha puesto en marcha en nuestra comunidad, que son las ayudas a las mujeres víctimas de malos tratos, a aquellas que no teniendo ningún tipo de ingreso, gracias a ese tipo de ayudas, de alguna forma. no es que sea la panacea, pero sí que de alguna forma, y de una forma muy importante, porque eso no se hace en otros sitios, se les presta esa ayuda que permite dar ese paso o dar ese salto, al margen de que no olvidemos que desde otras consellerias, y desde la misma Conselleria de Bienestar Social, junto con la Dirección General de Familia, junto con otra serie de direcciones generales, se complementan con las ayudas que estas mujeres víctimas de violencia perciben.

La senyora presidenta:

Moltes gràcies, senyora Montesinos.

A esta proposició no de llei hi ha dos esmenes presentades, la número 11. 777 del Grup Parlamentari Esquerra Unida i la número 11. 816 del Grup Parlamentari Socialista­Progressistes.

Per a la defensa de l'esmena, té la paraula la senyora Pérez en representació del Grup Parlamentari Esquerrra Unida.

La senyora Pérez i Martí:

Gràcies, senyora presidenta.

Senyores diputades, senyors diputats.

Senyora Macarena Montesinos, la veritat és que quan vaig vore la proposició no de llei presentada pel seu grup, em va parèixer que la història començava exclusivament arran de la governabilitat del Partit Popular. Jo dic: ací ningú ha fet mai res per la situació o l'eradicació de la violència de gènere des d'altres perspectives.

Aleshores, des d'eixe punt de vista, jo començaria dient-los que molts grups i persones han treballat al llarg de la història, i continuen treballant actualment, per a aconseguir una societat on no fóra possible l'explotació de les dones ni el tracte injust, violent o degradant cap a elles. Cal recordar, i valorar, la lluita, sovint incompresa, dels moviments feministes, del moviments pacifistes i de totes aquelles organitzacions i persones que han tingut com a finalitat la desaparició de la desigualtat entre sexes i la violència de gènere.

Clar, quan es llig la proposta presentada pel Partit Popular, a mi em sembla que no s'ha tingut en compte quina és la situació real en què les dones, per exemple, quan van a denunciar els maltractaments o les. , es troben. A mi, en llegir no l'exposició de motius, perquè tot em sembla una exposició de motius, sinó en llegir concretament el que és la proposta de resolució, em venia al cap algun proverbi, aquell que deia: "quien bien te quiere te hará llorar". Podem acceptar-ho, però no dóna un pas endavant. Bé per haver-lo presentat eixe dia, però acceptar eixa proposta de resolució no significa acceptar mesures concretes que facen avançar en l'eradicació de la violència. I per això pensava jo: bé, després d'acceptar açò, podem dir allò "quien bien te quiere te hará llorar", "a Dios rogando y con el mazo dando" i coses així. (Remors)

Tenim un codi penal, senyories, que ha de ser revisat. No es pot concebre com les agressions s'admeten de formes diferents. Per exemple, si una dona és agredida psíquicament, com no té senyals de sang, fins i tot és una falta. Perquè estiga reconeguda l'agressió com a tal ha d'haver mostres de violència, ingrés en un centre hospitalari, ha de formar part. Clar, totes i tots saben molt bé això què significa. Aleshores, a mi em sembla que ahí hem de donar un pas. Hem de demanar fins i tot que les agressions siguen considerades com a tals totes, les físiques i les psíquiques, perquè les psíquiques són agressions que a la curta no es noten, es noten més bé una mica tard, i eixes no estan considerades.

Per tant, hem presentat una moció a la proposta de resolució.

La senyora presidenta:

Senyora Pérez, un moment.

Senyories, pregue silenci, per favor.

La senyora Pérez i Martí:

Gràcies, presidenta.

Com deia, hem presentat una moció a esta proposta de resolució i ens agradaria que es tinguera en compte perquè, si més no, és una moció concreta per a donar passos compromesos en tot allò que significa la igualtat i l'eradicació i passos concrets en l'avanç de les dones com a sers iguals als hòmens en el camí difícil en la nostra humanitat.

L'esmena de modificació que nosaltres presentem a aquesta proposta diria el següent: "Les Corts Valencianes acorden que el Consell inste el Ministeri de Justícia perquè siga revisat el codi penal per tal de considerar totes i cadascuna de les agressions a les dones com a delicte". No poden haver dos tipus de delictes. Cal considerar-los delictes tots, en major o menor mesura, però tots. "I que es garantisca la realització de judicis en 48 hores en tots els casos d'agressions a les dones". I també ens sembla que açò de les 48 hores està el suficientment clar. Moltes vegades després d'una agressió, quan aplega, o abans d'aplegar, el temps del judici, que solen ser excessivament llargs, la dona ha sigut amenaçada o apallissada anteriorment. Inclús hi ha hagut dones tan resumament apallissades que els judicis s'han hagut de retardar.

I segon punt: "Les Corts Valencianes acorden instar a la Conselleria de Justícia i Administracions Públiques per a la creació de dependències específiques per a vetllar per la dignitat i privacitat de la denunciant, dotant-les de equips de personal qualificat, com psicòlogues, advocades i altres, per a atendre a les dones que presenten denuncies per agressions". Aquest punt està presentat perquè quan una dona va al jutjat a presentar la denuncia ho ha de fer davant de tot el món, i això és una ofensa per a la seua dignitat, de forma que moltes d'elles no s'atreveixen a anar a denunciar. Ja hi ha hagut una prova perquè les dones denunciaren les agressions en un lloc concret, on fins i tot les policies eren dones, les atenien directament. I això va fer possible que les dones denunciaren amb més tranquil·litat les seues agressions.

Per tant, a mi em sembla que són mesures que fan caminar, que enriqueixen, si més no, la proposta presentada pel partit Popular, i m'agradaria que fóra tinguda en compte i poguera haver un consens en esta proposta presentada per Esquerra Unida.

Gràcies.

La senyora presidenta:

Moltes gràcies, senyora Pérez.

Per a la defensa de l'esmena del Grup Parlamentari Socialista­Progressistes, té la paraula la senyora Ninet.

La senyora Ninet Peña:

Además, el primer informe de seguimiento del plan de acción urgente del Gobierno Valenciano para luchar contra la violencia que se ejerce contra las mujeres del año 1998, efectuado por la Conselleria de Bienestar Social, Direcció General de la Dona, cuyo comentario y análisis haremos en otra ocasión, porque no queremos desviar la discusión y el debate, pero le anticipamos que nos parece ciertamente pobre y que lo único que se constata en él son deficiencias. bien, pues en ese informe al que hacíamos referencia, en el apartado de perfil medio y características psicosociales de las víctimas por problemática sufrida, se especifica que las mujeres víctimas de la violencia doméstica son la mayoría mujeres de una edad comprendida entre los 31 a 50 años, casadas, con una media de dos hijos o hijas, y con dependencia económica de su cónyuge o compañero.

La senyora presidenta:

Moltes gràcies, senyora Ninet.

Per a acceptació o no d'esmenes té la paraula la senyora Montesinos.

La senyora Montesinos de Miguel:

(Aplaudiments des d'un sector de la Cambra)

La senyora presidenta:

Per part de la representant del grup parlamentari proponent hi ha una petició per tal d'arribar una proposta alternativa. Si no hi ha inconvenient, se suspén la sessió per deu minuts.

(Se suspén la sessió a les13 hores i 35 minuts)

(Es reprén la sessió a les 13 hores i 59 minuts)

La senyora presidenta:

Senyora Montesinos, té la paraula.

Senyories, per favor, ocupen els seus escons.

La senyora Montesinos de Miguel:

La senyora presidenta:

Moltes gràcies, senyora Montesinos.

Senyora Ninet, té la paraula per a rèplica, per cinc minuts.

Un moment, senyora Ninet, que sembla que la senyora Pérez demana ara la rèplica.

Senyora Pérez, té la paraula per a rèplica.

La senyora Pérez i Martí:

Gràcies, senyora presidenta.

Senyories.

Senyora Montesinos, mire, vosté en la seua exposició, l'exposició que ha fet ací en la defensa de la proposició no de llei, no ha parlat del que era l'exposició escrita i jo a allò que havia fet referència era a l'exposició escrita que vosté havia realitzat.

A mi em sap greu que una proposta com aquestes no haja estat possible arribar a un acord, que no s'haja tingut la voluntat de recollir aquelles mesures que des dels partits de l'oposició hem sol·licitat, i dic des dels partits de l'oposició perquè havíem entés que era recollir mesures de les tres formacions polítiques ací representades.

El que m'ha sabut molt greu, senyora Montesinos, i era perquè no tocava en este debat, era parlar de la revisteta del poble en qüestió, revista que jo tinc i que em sembla no té res a veure amb el debat que ací estàvem duent endavant. No. En esta no perquè hi ha proposta presentada, una proposta de resolució presentada per a vostés en referència a allò de la revista. Perquè jo vull recordar, i no m'haguera agradat que ho comentàrem ací, però vull recordar quan el president de la Diputació d'Alacant considerà en un moment determinat que l'alcalde de Pego havia de formar part de la Diputació d'Alacant, amb totes les conseqüències i amb tot el comportament que tenia este alcalde. I també considere que el que estic dient no s'ha de dir, no s'ha de dir, s'hauríem de basar, concretament, en aquella defensa del que portem ací.

I voldria acabar (remors), i voldria acabar dient que no solament totes estes mesures que se li han presentades des de l'oposició havien d'haver-se tingut en compte i havien d'haver format part d'eixa resolució. Tant de bo haguera pogut ser! Però, principalment, les fonts més importants per eradicar el que és la violència de gènere s'han de donar en l'educació, s'han de donar a les escoles. Eixe és un punt del qual no havíem parlat que volia deixar ací palés, perquè s'hauria de caminar que des de les escoles existira algun tipus d'assignatura que ajudés, efectivament, des de molt primerenca edat, a evitar eixa agressió entre els sexes, que significa ni més ni menys donar una educació igualitària. Podem revisar molt bé els llibres de text per a què les dones també formen part d'eixos llibres de text, no solament tenim homenots, també tenim grans dones en la història que podrien ajudar que això no succeira.

I volia acabar dient-li això, una part que no havíem ací comentat. No obstant això, a mi em sembla que la proposta de resolució és una adoració a les polítiques que s'estan fent. I em sembla més incòmode dir-ho, però no és un punt per a dur endavant, no és punt, no és una resolució per a poder aplicar mesures concretes en el que, en referència a les agressions a les dones, es refereix. Són simplement lloar i donar la conformitat al tipus de política que s'està aplicant en estos moments que no ens condueix a poder reformar absolutament res. Moltes gràcies.

La senyora presidenta:

Moltes gràcies, senyora Pérez.

Senyora Ninet, per a rèplica té la paraula.

La senyora Ninet Peña:

Y yo le digo a usted, que cualquier problema de estado que generen las víctimas de esta lacra social que es el terrorismo doméstico, hace que los poderes políticos pongan en marcha medidas concretas para solucionar ese problema de estado. Y setenta y siete mujeres, ochenta mujeres, sesenta mujeres muertas a manos de su cónyuge o compañero, debe ser un problema de estado y debe ser una prioridad de gobierno, y no lo está siendo.

Yo no es por dudar de determinadas cuestiones, pero la verdad es que me gustaría hacer referencia a usted cuando dice que es atención prioritaria por parte del gobierno, y que se tiene en cuenta la labor de asociación, usted ha dicho de una serie de asociaciones. Y la verdad es que ha estado acertada. Pero una serie corta, muy corta, y eso lo sabe el Movimiento Asociativo de Mujeres. Asociaciones y mujeres que tienen una larga trayectoria en la lucha contra la violencia de género, y la Dirección General de la Mujer y la Conselleria de Bienestar Social ni les ha llamado a la puerta.

Y el problema, que los problemas de estas mujeres, su día a día, el problema de qué comen sus hijos mañana, que es lo que al final les hace callar y no presentar denuncia, no se soluciona con esta declaración de intenciones. Y eso es lo que yo he intentado explicar en mi intervención y en mi enmienda, al margen de utilizaciones partidistas de un problema, que vuelvo a decir, es un problema de estado y debe ser una prioridad de estado. Y en la Comunidad Valenciana debe ser una prioridad de la Generalidad Valenciana, y eso es consignar presupuestariamente dinero, y no está, doña Macarena, no está por ningún sitio. Porque siempre sus declaraciones de intenciones se esfuman en el triángulo de las Bermudas de los presupuestos, no aparecen por ningún lado.

La senyora presidenta:

Senyora Ninet, vaja.

La senyora Ninet Peña:

Sí, voy terminando. Me gustaría concluir no con una afirmación feminista que puede provocar alguna urticaria, me gustaría terminar con una frase que como diría la santa que seguramente a ustedes les va a sonar más, aquello de "obras son amores y no buenas razones".

Muchas gracias. (Aplaudiments des d'un sector de la cambra)

La senyora presidenta:

Senyora Montesinos, té la paraula per rèplica.

La senyora Montesinos de Miguel:

La senyora presidenta:

La senyora Montesinos de Miguel:

La senyora presidenta:

La senyora Montesinos de Miguel:

Y las ayudas, en este caso, señora Ninet, ustedes, mire, yo es que hay veces que me molesta tenérselo que recordar, pero es que ustedes me lo ponen como a Fernando VII, salen diciendo es que nosotros sí que hacíamos y ustedes ahora no hacen. ¿Quién cerró la casa de acogida de Alicante? ¿Quién cerró la casa de acogida de Alicante? El gobierno socialista. Y por otro lado dicen: "no, abran ustedes" y critican la de Torrevieja o critican la de Alicante. ¿Qué cómodo, verdad? Ustedes negaron lo mínimo y necesario que una mujer víctima de malos tratos necesitaba, y era un organismo y una institución a la que dirigirse (aplaudiments des d'un sector de la cambra) y era un respaldo legal, se lo negaron.

Y quiero decirle que desde este grupo parlamentario, desde este gobierno, estamos todos y todas dispuestos a llegar a ese tipo de acuerdos, a ese tipo de consenso en pro y en beneficio de la mujer, siempre y cuando exista voluntad desde la oposición y no se pretenda, sin trabajar, actuar como rodillo. (Remors) Porque al fin y al cabo les traiciona a ustedes el subconsciente.

(Aplaudiments des d'un sector de la cambra) (Remors)

La senyora presidenta:

Moltes gràcies, senyora Montesinos.

Conclòs el debat, passem a continuació a la votació ordinària de la proposició no de llei. Senyories, comença la votació. El resultat de la votació és de 45 vots a favor (aplaudiments), cap en contra, 34 abstencions. Queda aprovada la proposició no de llei.

Se suspén la sessió, que es reprendrà a les quatre i mitja.

(Se suspén la sessió a les 14 hores i 20 minuts)

(Es reprén la sessió a les 16 hores i 30 minuts)

(Ocupa la presidència el vicepresident primer, senyor José Cholbi i Diego)

Preguntes números 468/00 i 469/00 al conseller de Justícia i Administracions Públiques, senyor Serafín Castellano Gómez, sobre muntanyes d'utilitat pública, que formula el diputat Joan Ribó i Canut, del GP Esquerra Unida del País Valencià (BOCV número 34).

El senyor vicepresident primer:

La primera pregunta dirigida al conseller de Justícia i Administracions Públiques, Serafín Castellano, que queden agrupades la 468 i 469, que formula Joan Ribó i Canut del Grup Parlamentari d'Esquerra Unida del País Valencià.

Té la paraula el senyor Ribó.

El senyor Ribó i Canut:

Bona vesprada, senyor conseller.

Mire, les nostres preguntes que li férem crec que la passada setmana o l'anterior també molt semblants al conseller de Medi Ambient i que avui també li dirigim posteriorment al conseller d'Obres Públiques és sobre el tema dels monts d'utilitat pública. Vosté sap que hi ha un catàleg de monts d'utilitat pública, fins i tot per primera vegada enguany apareixen en els pressupostos, i és una cosa que nosaltres valorem positivament. Però, evidentment, aquestes preguntes són com a conseqüència d'una preocupació de què al nostre entendre no hi ha una col·laboració entre les distintes administracions públiques, i estic parlant per una banda dels ajuntaments i per una altra banda de la Generalitat Valenciana, en el tema d'un control adequat de tots els processos que puguen haver en aquest moment de descatalogació i permuta. Hem vist, per exemple, com el govern valencià en aquests moments, fa poques sessions, va permutar dos terrenys un en el Pinet i un altre no recorde on, en el catàleg de monts d'utilitat pública.

Però nosaltres pensem que aquest tema és un tema en el qual, en un moment on hi ha una pressió urbanística molt forta, no solament a la costa sinó també en zones de l'interior, nosaltres pensem que és molt important que hi haja un procés de control i de transparència en tot el procés d'aquestes muntanyes d'utilitat pública.

Per aquest motius li preguntem aquestes dues coses. La primera és quines mesures pensa adoptar aquesta conselleria per a fer efectiva la intercol. laboració administrativa que faça complir els acords municipals al respecte que eviten la pèrdua de muntanyes d'utilitat pública. Li fem la pregunta, evidentment, perquè sabem que hi ha hagut algun procés en algun ajuntament, concretament de la seua comarca, si no recorde malament, en el qual compromisos de permuta de terrenys fets per un ajuntament després no s'han complit, com vosté coneix.

La segona pregunta és com pensa controlar aquesta conselleria la possible i la venda de muntanyes que havien estat d'utilitat pública mitjançant subhastes dels ajuntaments a particulars. Pense que és un tema de màxim interés pel procés d'urbanització que s'està produint en zones de l'interior.

El senyor vicepresident primer:

Moltes gràcies, senyor diputat.

Senyor conseller.

El senyor conseller de Justícia i Administracions Públiques:

Gràcies, senyor president.

Senyor Ribó, coincidir en la seua senyoria en la preocupació del govern valencià per vetllar perquè el patrimoni públic que es veja reduït, ni molt menys espoliat per este tipus d'actuacions. En concret, en el que es refereix a la Conselleria de Justícia i Administracions Públiques té la competència del control de la legalitat dels actes i dels acords municipals, així com el seguiment normatiu d'enajenacions, gravàmens i permutes de tots els béns objecte d'estes operacions.

Així també correspon a la conselleria, a través de la Direcció General d'Administració Territorial, que en la seua nova creació ha reforçat precisament estes mesures de cara a l'administració local valenciana, (so per interferència d'un mòbil) impugnar també tots aquells acords que contravinguen el règim jurídic en vigor o menoscaben les funcions en este cas de la comunitat autònoma en l'àmbit de les seues competències.

En este sentit, respectant lògicament el principi d'autonomia municipal que està en la nostra Constitució, precedeix sempre la verificació del compliment de tots els requisits formals a l'hora de fer tot este tipus d'actuació.

D'igual manera sap vosté que hi ha una estreta col·laboració amb la conselleria d'Obres Públiques, Urbanisme i Transports que esta ficant esta conselleria un especial èmfasi en la comprovació de l'aportació de terrenys considerats com a monts de públics descatalogats.

D'eixa comprovació (so per interferència d'un mòbil) tendint a comprovar la seua adequació en el planejament aprovat per la comissió territorial d'urbanisme de la Conselleria d'Obres Públiques, suposa també un reforçament a l'hora d'examinar les possibles deficiències que les seccions municipals poden contindre.

També, a part d'això, s'ha de tindre en compte que en les funcions d'adequació a la legalitat que fa la Conselleria de Justícia i Administracions Públiques, correspon també a la Conselleria de Medi Ambient el que s'obtinga l'oportuna informació sobre els assumptes públics objecte d'estos expedients de descatalogació als efectes de la seua precisa identificació en cas d'alienació o en cas de permuta.

Hi ha una pregunta que parlava d'eixa relació entre les conselleries, entre el govern valencià i l'administració local. Jo li he de dir que s'ha vist reforçada per la creació, com li deia, de la Direcció General d'Administració Territorial. I també li puc avançar, i li ho dic ací també en les Corts, que la nova Llei de règim local que està ara en elaboració per part de la Conselleria d'Administracions Públiques he de dir-li que va a tractar també de manera expressa sobre estes qüestions. En concret vosté sap que el Reglament de béns locals parla d'una generalitat a l'hora del que afecta a la descatalogació de monts d'utilitat pública. I en este sentit nosaltres tenim previst que s'establesca en la nova Llei de règim local valencià l'obligatorietat per a les entitats locals de referir-se expressament als béns que s'alienen, l'exactitud de les seues característiques, així com a la resolució administrativa que els descataloga.

Per tant, també, amb eixe mesura legislativa que va a concretar el que és en estos moments la legislació estatal, es van a reforçar encara més les mesures que en estos moments es porten de control de legalitat amb tot este tipus d'actuació. I li puc assegurar que la coordinació en este cas, tant la Coput com la Conselleria de Medi Ambient, és absolutament fluida i positiva i eficaç a estes qüestions.

I coincidint amb la seua preocupació de què, lògicament, eixa descatalogacions es facen amb els requisits formals i amb les exigències legals que hi ha, també com li deia en la nova legislació anem a enfrontar de manera decidida també eixe tema.

Gràcies.

El senyor vicepresident primer:

Gràcies, senyor conseller.

Senyor Ribó.

El senyor Ribó i Canut:

Gràcies, senyor conseller, per la seua informació. Mire, el motiu és clar: nosaltres estem veient que s'estan perdent superfície de monts d'utilitat pública, estem veient com determinats ajuntaments ­li pose la dada exacta­, Vilamarxant, per exemple, que ho preguntàrem al conseller de Medi Ambient, té un acord municipal que posteriorment no s'ha complert com a conseqüència d'una descatalogació i posterior permuta de terrenys. I estem veient i ens preocupa més, senyor conseller, com quan li preguntem a vosté i li preguntem al conseller de Medi Ambient, que ja li dic que li preguntàrem sobre aquests temes, no hi ha una bona coordinació respecte al tema.

A nosaltres ens preocupa un tema que és complex, perquè sabem que afecta a la seua conselleria, afecta a Medi Ambient, afecta a Obres Públiques i Urbanisme, pels plans parcials, i afecta als ajuntaments, que per suposat respectem la seua sobirania i la seua autonomia. Però també ens sembla molt important que entre tots fem respectar una legislació i sobretot fem respectar un catàleg de monts d'utilitat pública.

El fet real és que en aquests moments hi ha acords municipals, i li he posat un exemple, que en el seu moment li preguntí concretament al conseller de Medi Ambient, a l'Ajuntament de Vilamarxant en el qual havia un acord municipal d'una permuta de terrenys, concretament d'unes hectàrees de monts d'utilitat pública que no s'ha realitzat, no s'ha fet concretament. I eixe sí que és un problema seriós.

Nosaltres en aquests moments no li podem oferir més exemples, però sí que tenim una sospita fundada de què hi ha més exemples en aquest sentit, de què monts que estaven en el catàleg de monts d'utilitat pública han desaparegut a través de plans parcials, han desaparegut a través d'urbanitzacions. I açò ens sembla molt perillós. I per açò és l'objectiu d'aquesta pregunta.

Esperant que realment aquesta llei i tots els mecanismes d'articulació impedisquen mecanismes com aquest que s'ha produir, que li he de dir, que ha de quedar clar, és previ a aquest govern, és de l'any 1993 i per tant vull que quede clar el tema, però sí que em sembla que és un element de preocupació i que d'una vegada per totes este tema s'ha de posar clar i s'ha d'impedir que monts d'utilitat pública puguen passar a ser urbanitzacions, puguen passar a ser, en definitiva, un terreny a vegades fins i tot d'especulació.

Res més i moltes gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller de Justícia i Administracions Públiques:

Gràcies, senyor president.

Dir-li, senyor Ribó, que la coordinació és absoluta. Nosaltres en este tema el que tenim és el control de legalitat de les accions i dels acords que puga fer l'administració local, a través de la Direcció General d'Administració Territorial, com li he explicat abans. I li puc assegurar que eixe control és absolutament estricte entre el que és la Conselleria de Medi Ambient, el que és la Coput i el que és la Conselleria de Justícia i Administracions Públiques.

El cas en concret que vosté comentava de Vilamarxant, de la partida de la Llomaina, vosté sap que hi hagué un acord de l'ajuntament aprovat en el ple, descatalogant les hectàrees de mont assumint el compromís d'aportar els terrenys en la superfície i el valor equivalent, que és el que la legislació diu. Ja una ordre de 6 d'octubre de 1993, de la Conselleria de Medi Ambient, tractava sobre este assumpte, com vosté és coneixedor i si no jo se la puc fer aplegar. Però, no obstant això, per part del director territorial de València de Medi Ambient en este cas, ja a finals de l'any passat li recordà al consistori de Vilamarxant el compromís d'aportar els terrenys exclosos o permutats del mont de la Llomaina en el terme municipal de Vilamarxant.

Per tant, el cas puntual que vosté tracta no sols és que estiga detectat sinó que a més està tot l'expedient absolutament obert i requerint-li en este cas el compliment per part de l'ajuntament. I en eixe sentit, dir-li, manifestar-li, que la coordinació és absoluta i en eixe cas també que hem seguit estudiant per a seguir millorant el que són eixos controls. I, com ja li he avançar, ja li dic que en la nova Llei de règim local va haver en els preceptes de la mateix, van haver expressament (so per interferències d'un mòbil) articles que van a basar sobre les obligacions en este cas sobre els distints ajuntaments pel tema que ací ens ocupa.

Moltes gràcies.

Preguntes números 789/00, 790/00 i 791/00 al Consell (resposta del conseller de Justícia i Administracions Públiques, senyor Serafín Castellano Gómez,) sobre un mapa cartogràfic del litoral valencià, que formula la diputada Àngela Llinares i Llorca, del GP Esquerra Unida del País Valencià (BOCV número 34).

El senyor vicepresident primer:

Senyories, la pregunta dirigida a la consellera d'Agricultura, Pesca i Alimentació per la il·lustre diputada Àngela Llinares i Llorca, del Grup Parlamentari d'Esquerra Unida del País Valencià. (Pausa) Em fa la senyora Llorca un gest.

Per tant, li correspon al conseller d'Obres Públiques, per la mateixa il·lustre diputada, les preguntes 789, 790 i 791. I així quedaria perfecte. Té la paraula.

La senyora Llinares i Llorca:

Gràcies, senyor president.

És que este matí hem canviat l'ordre dels preguntats.

Senyor conseller, vosté com tot el món sap, en el nostre litoral estant tenint una incidència tremenda tot tipus d'obres. Estem contínuament fent ports esportius, la qual cosa amb general està mal, però bo; estem pensant fer sempre espigons per a vore si protegim platges; estem regenerant platges i agarrant sorra d'un lloc per a posar a un altre lloc la sorra; estem posant barreres front a la platja perquè no puguen els pescadors pescar amb les xarxes cap a la platja. O siga, que estem fent tota una sèrie d'actuacions dins la mar i molt propet de la platja.

Nosaltres en estos moments no tenim encara un mapa cartogràfic del nostre litoral i estem fent moltíssimes actuacions, des de construccions fins tot tipus de coses; fins i tot estem fent granges piscifactories dins la mar. Aleshores, una de les coses que necessitem i que hauríem d'haver fet ja fa un segle és un mapa cartogràfic. D'aquí la nostra pregunta.

Nosaltres li preguntem si vosté té elaborat ja un mapa cartogràfic del litoral valencià des de la voreta la mar fins 50 metres cap a dins. Cinquanta o cent. Tal vegada em vaig enganyar i havien de ser cent metres, però, en fi, en la seua resposta vorem. Si no el té, ¿té previst encarregar-lo i quan serà possible l'elaboració d'eixe mapa cartogràfic del litoral valencià?

Moltes gràcies, senyor conseller.

El senyor vicepresident primer:

Moltes gràcies, senyora diputada.

Senyor conseller.

El senyor conseller de Justícia i Administracions Públiques:

Gràcies, senyor president.

Gràcies, senyora diputada.

Preguntava sobre tres qüestions referents a l'elaboració d'un mapa cartogràfic sobre el nostre litoral que comprenguera almenys cinquanta metres de profunditat.

La seua senyoria sap que l'article 132 de la Constitució diu que són béns de domini públic estatal els que la llei determina i, en qualsevol cas, sempre la zona marítimo-terrestre, les platges, el marc territorial i els recursos naturals de la zona econòmica i de la plataforma continental.

També sap la seua senyoria que tenim una llei de creació de l'Institut Cartogràfic Valencià, que li competen a este Institut Cartogràfic Valencià el foment dels treballs de desenrotllament cartogràfic, fotogramètric, geodèsic, a més de topogràfic.

Este organisme, igual que els seus equivalents de la resta de les comunitats autònomes, realitza totes estes funcions referides a l'àmbit únicament terrestre, ja que no té, en conseqüència, competències ni en batimetria ni molt més altres relatives a la cartografia nàutica, perquè eixa competència, com li deia abans, correspon a l'administració de l'Estat a través de l'Institut Hidrogràfic de la Marina; l'elaboració de mapes i estudis d'una manera o altra afecten a la zona marítimo-terrestre o al marc territorial.

Més en detall, este institut, l'Institut Hidrogràfic de la Marina, té elaborades les cartes de la sèrie base que abracen tot el litoral espanyol i que estan pensades per a afavorir la navegació costera, així com l'aproximació a la costa i als ports. Juntament a elles, també hi ha altra gamma de mapes amb funcionalitats més específiques, com són els relatius a l'accés concret als ports, els referents a senyalitzar perills marítims i els destinats a la navegació a distàncies mitjanes o llargues que cobrisquen des de l'oceà Atlàntic fins el mar Mediterrani.

Podem concloure que els prop de 5. 300 quilòmetres de costa que té Espanya, amb la corresponent topografia submarina, estan adequadament estudiats, detallats i, de manera periòdica, actualitzats.

Dir-li també que en el fonament de les qüestions que vosté plantejava, la col·laboració i la coordinació entre l'administració autonòmica, en este cas de la conselleria, i l'estatal està ahí en el dia a dia, i que una situació plenament existent i que està donant fruits molt interessants de cara a la modernització i a la millora de la nostra cartografia valenciana, en concret amb eixa col·laboració i coordinació també des de l'Institut Cartogràfic Valencià.

El que pretenem des de la Generalitat precisament és que, d'acord amb l'ordenament vigent, i apostant decididament per les noves tecnologies, puguem tindre una cartografia, tant terrestre com marítima, el més eficaç possible.

Però dir-li que, en les preguntes concretes, sí que existeixen eixos mapes del litoral i que, per tant, són competència, en este cas, de l'administració estatal, però que, no obstant això, a través de l'Institut Cartogràfic Valencià estem tenint les tasques també de col·laboració i coordinació amb ella.

Gràcies.

El senyor vicepresident primer:

Gràcies, senyor conseller.

Senyora diputada.

La senyora Llinares i Llorca:

Que era competència estatal, ja estava clar, ja se sabia. Però mire, senyor conseller, les costes són les nostres, i qui està fent totes eixes accions, que he explicat abans que estem fent, com ports esportius, espigons, eixos esculls paral·lels a la costa, som nosaltres, i qui pot quedar-se perfectament sense costes i sense platges son nosaltres.

El mapa cartogràfic que vosté ha dit ­perquè, en fi, quan no concreten és perquè no n'hi ha­, el mapa cartogràfic està clar que no el té fet, que nosaltres en el País Valencià no el tenim fet. El que sí que sé, perquè quan jo parle ací sempre els informes són a peu d'obra, sí que sé que tenim perfectament estudiat. molta gent ha estudiat el litoral alacantí, però no està tan ben estudiat el litoral de Castelló, ni està tan ben estudiat el litoral valencià. I, no obstant això, continuem amb una alegria meridiana. cada u que ens demana una urbanització, li deixem que ho faça, que s'endinse cap a la mar, que si la duna. ara regenerem una platja, després no la regenerem. I estem fent tota una sèrie d'actuacions en les platges amb un coneixement molt somer de quines són els nostres fons marins.

Llavors, la nostra pregunta venia a activar eixe coneixement dels nostres fons marins de cinquanta metres, que estiguera perfectament catalogat. Que es a nivell nacional? Ja ho sabem. Que és una competència estatal? Ja ho sabem. Però a qui va a afectar estos problemes és a nosaltres ací al País Valencià. I llavors qui ens hem de solucionar eixos problemes som nosaltres. I eixa cartografia nosaltres la necessitem tindre, i perfectament estudiada, saber on hi ha muntó d'arena, i saber que eixe muntó d'arena sí que el podem llevar per a regenerar la platja de la Vila o per a regenerar la platja de Benidorm. O no el podem llevar, perquè després amb un temporal resulta que tota l'arena, que ens ha costat un ull de la cara posar sobre la platja, se la torna a endur. Eixos estudis, eixa cartografia és la que jo volia. Que hi ha molts estudis de ports i de. ? Clar que sí! Fa massa anys que nosaltres tenim costa com per a no tindre estudis fets.

I, bé, esperava que vosté em donara unes dades concretes on estes coses les tinguérem solucionades, perquè no les tenim solucionades. I això. és de veres, no les tenim solucionades.

Gràcies.

El senyor vicepresident primer:

Gràcies a vosté, senyora diputada.

Senyor conseller.

El senyor conseller de Justícia i Administracions Públiques:

Gràcies, senyor president.

Senyoria, vosté preguntava si hi havia una cartografia sobre el litoral valencià, i jo li he contestat molt concretament, és a dir, les cartes de la sèrie base que abracen tot el litoral de la Comunitat Valenciana estan realitzades.

I, a més a més, li dic que també hi ha tota una sèrie de gamma de mapes amb funcionalitats específiques, que van des de la senyalització dels perills marítims, l'accés concret als ports, fins els destinats a la navegació a distàncies mitjanes o llargues, etcètera, etcètera. I tot això està realitzat. I a qui li compet realitzar-ho és a l'Institut Hidrogràfic de la Marina, i està fet i està actualitzat.

I li he dit que, a més, portem una coordinació a través de l'Institut Cartogràfic Valencià i estem firmant periòdicament convenis amb l'institut, de manera que nosaltres també participem a través d'eixa col·laboració i coordinació interinstitucional que existeix en eixes qüestions, per la qual cosa allò que la seua senyoria preguntava li ho he contestat molt clar i molt concretament que està ahi. I a més allà de les competències pròpies que tenim, que nosaltres en cartografia hem d'atendre tot el tema terrestre, estem participant a través de convenis i estem participant lògicament preocupant-nos de les polítiques de preservació de les nostres costes i dels nostres fons marins de profunditat a cinquanta metres a què estava referint-se.

Per tant, li he de dir que eixe és un tema que no sols no és que no estiga previst, sinó que s'està actualitzant permanentment a través de l'Institut Hidrogràfic de la Marina, i a través també de la coordinació que a través de convenis amb l'Institut Geogràfic i, en este cas també, amb l'Institut Hidrogràfic fem a través de l'Institut Cartogràfic Valencià.

Moltes gràcies.

Pregunta número 199/00 a la consellera d'Agricultura, Pesca i Alimentació, senyora Maria Àngels Ramón-Llin i Martínez, sobre el problema dels pescadors amb el govern balear, que formula la diputada Àngela Llinares i Llorca, del GP Esquerra Unida del País Valencià (BOCV número 31).

El senyor vicepresident primer:

Gràcies, senyor conseller. Senyor Castellano, moltes gràcies.

Continuem amb la Conselleria d'Agricultura, Pesca i Alimentació, la pregunta 199.

La il·lustre diputada senyora Àngela Llinares i Llorca té la paraula.

La senyora Llinares i Llorca:

Gràcies, senyor president.

Senyora consellera, trobe jo que des del dia següent de la inauguració d'estes Corts, vaig dur ací a les Corts el problema que tenien els pescadors de tot el litoral de la Marina Baixa amb el Govern Balear. Vosté va vindre i va explicar que estava tot en tràmit i que estava en negociacions amb el Govern Balear, així com en negociacions amb el govern estatal, a fi de solucionar este problema.

Llavors, la nostra pregunta, la meua pregunta hui és com està, si vosté ha resolt ja el problema que els pescadors tenien amb el Govern Balear i, si s'ha solucionat, com s'ha solucionat.

Moltes gràcies.

El senyor vicepresident primer:

Gràcies, senyora Llinares.

Senyora consellera.

La senyora consellera d'Agricultura, Pesca i Alimentació:

Gràcies, senyor president.

Senyora diputada, és un tema este que hem abordat en diverses ocasions, no sols en esta legislatura amb la seua senyoria, sinó que és un problema que datava ja d'anteriorment d'esta legislatura.

La veritat és que vosté coneix bé el tema. I puc dir-li que en les anteriors intervencions o debats que hem tingut ja plantejàrem com s'havia resolt pràcticament tota la qüestió; quedava alguna d'elles.

Però jo crec que, en definitiva, la prova que este tema està resolt és la publicació de l'ordre de 22 de febrer d'este any 2000, que va establir un pla de pesca per als vaixells d'arrossegament que pesquen en aigües profundes des caladors d'Eivissa i Formentera, una ordre que es va dictar dins de les competències. o siga, que atribueix la Constitució a l'Estat, perquè té competència exclusiva en matèria de pesca marítima i que arreplega aquells acords a què s'arribaren en el seu moment entre el sector i el Govern Balear, intervenint evidentment el Govern Valencià, la Conselleria d'Agricultura i Pesca. I en el seu preàmbul indica clarament també que per a l'elaborar eixa disposició, s'han consultat les comunitats autònomes de les Illes Balears, de la Comunitat Valenciana i el sector pesquer afectat.

I només falta en estos moments, quant a l'horari d'entrada i eixida del port Balear i el retorn al port peninsular, que ja es va acordar, però estem pendent de la publicació en el Bolletí Oficial de la Comunitat Autònoma de les Illes Balears d'eixa disposició corresponent, en base als acords a què arribàrem.

Per tant, podem dir que, amb la col·laboració de tots, este tema s'ha resolt satisfactòriament.

Possiblement el que quedava, respecte a l'última pregunta o intervenció que tinguérem ací a les Corts, era el tema de les sancions, que ja es va habilitar en el seu moment, i com vaig indicar al conseller de Balears, per a poder condonar estes sancions o reduir-les al mínim. En este moment, les que es troben en procés de cobrament en l'Agència Tributària, és precís que sol·liciten esta reducció de les mateixes, un tràmit que ja sap que està realitzant-se per part dels interessats. I tan sols resta que es dicte eixa resolució corresponent, amb eixa atribució que ja li he dit que té el conseller del Govern Balear, per a reduir-les al mínim legal.

El director general de pesca de Balears, que estigué esta passada setmana ací en la conselleria del Govern Valencià, va indicar que el tema se solucionava. I tancarem eixe acord també en presència del mateix sector de la província d'Alacant, que és l'afectat i perjudicat. El tema s'ha solucionat amb unes multes de 50. 000 pessetes per a les que ja eren fermes i 10. 000 pessetes per a les restants ­este tema, efectivament, encara que no ho diguera, vosté ho coneix­, i dins de la màxima discreció que ha demanat el mateix conseller, perquè evidentment això també planteja altres problemes en les Illes Balears.

Per tant, independentment que puntualment la solució puga satisfer més a uns que a altres, sí que li puc dir que el mateix col·lectiu, els representants, que al final són els qui negocien amb la conselleria, no els individuals sinó els mateixos representants, estan d'acord amb esta norma, perquè crec que la reducció ha sigut importantíssima i substancial per a este sector, que podia, si no s'haguera arribat a este acord, podia haver tingut unes quantitats importants en les sancions.

Per tant, estem convençuts que este problema que s'arrossegava de temps s'ha solucionat, i esperem que es resolguen totes estes qüestions administratives ràpidament.

Moltes gràcies.

El senyor vicepresident primer:

Gràcies, senyora consellera.

Senyora diputada.

La senyora Llinares i Llorca:

Moltes gràcies, senyor president.

Senyora consellera, cal dir que ha tardat, però que ha solucionat quasi del tot el problema de Balears, allò que vam parlar aquella volta de les entrades i les eixides, la possibilitat de vindre a vendre el peix a la Vila a mitjan setmana, allò de poder eixir d'un port i eixir d'un altre. tot això està solucionat.

I allò de les multes sí que s'ha reduït, sí que és de veres que s'ha reduït molt. Ara bé, una volta fet el sant, tal vegada s'hauria de fer el miracle, i tal vegada caldria posar-li la guinda al pastís. A la Vila ­i dic la Vila per dir un exemple­, queda un romanent de multes, dels 160 milions de pessetes queden 11. 760. 000 i amb tota la província d'Alacant queden poc més de 25 milions de pessetes.

Jo li demanaria des d'ara que acabe vosté d'arrodonir esta negociació, acabe vosté de fer-los la gràcia als pescadors i veja de quina manera tenen una subvenció o un crèdit blanet. Jo també negocie, no amb particulars, amb particulars també perquè me'ls conec a tots, però també negocie amb les institucions i, aleshores, sé que han anat ja buscant bancs perquè els donen crèdits més o menys blanets, així com a 10 anys i a l'1% i tot això, i que no ha estat possible.

Aleshores, acabe de fer la gràcia, senyora consellera, en un assumpte que ha solucionat al final bé i que jo li done l'enhorabona perquè, en fi, pense que està ben solucionat, però acabe de fer la gràcia i intente vore de quina manera eixos milions que total és una misèria, 25 en l'àmbit de tota la província d'Alacant i 11 i escaig en l'àmbit de la Vila, i veja com se li dóna una subvenció o com se li dóna un crèdit, i que el govern de la Generalitat quina cosa fa; perquè cal tindre en compte que esta gent renúncia al contenciós-administratiu. Eixe contenciós-administratiu que, de continuar endavant, doncs, a la millor tindríem tots problemes. Jo he vist la redacció dictada pels administratius de Balears de com han de demanar que el deute se'n vaja. Hi ha un paràgraf claríssim que diu: "i renúncie al contenciós-administratiu". Si no renunciara al contenciós, doncs, a la millor tindríem un problema si els pescadors guanyen eixe contenciós. O siga que, els pescadors també posen prou.

M'agradaria, li demane que intente vore de quina manera estos diners que han de pagar els pescadors se'ls paga el govern de la Generalitat o bé aconseguim uns crèdits ­ja li acabe de dir el que ells m'han dit­ a 10 anys i a l'1%. En fi, seria una cosa (rient-se) apanyadeta.

Moltes gràcies, senyora consellera.

El senyor vicepresident primer:

Moltes gràcies, senyora diputada.

Senyora consellera.

La senyora consellera d'Agricultura, Pesca i Alimentació:

Gràcies, senyor president.

Senyora Llinares, la veritat és que jo crec que he també d'agrair-li, sobretot reconéixer per damunt de les diferències polítiques, quan s'ha resolt un problema que al final afectava a gent de tot tipus polític, que era un problema social, o era un problema social, i que jo crec que això l'honra en eixe sentit de saber que hi ha coses que estan per damunt d'algunes altres qüestions. Jo crec que, a més a més d'això, miracles no fem. La veritat és que treballant se solucionen els temes, de vegades no, però miracles no fem.

Aleshores, estem satisfets d'haver solucionat problemes importants i problemes que a la millor en el contenciós no s'hagueren resolt, en les multes sí però no s'hagueren resolt altres qüestions, d'entrada en els ports, de tots els punts que reivindicaven justament.

Per tant, també cal centrar-se en esta qüestió global. O siga, retirar el contenciós no implicava, almenys assoles. o siga, retirar-lo pel tema de la multa, de la sanció, sinó també perquè s'han aconseguit altres coses més enllà del que és el tema sancionador.

I, bé, havíem comentat esta qüestió de les ajudes, que és una cosa que estudiarem, que tampoc estic segura que legalment es puga subvencionar des de l'Administració Pública el pagament d'una sèrie de sancions, però, no obstant això, jo crec que al final es tractaria sempre de trobar-li més polítiques que compensen, si no bé directament a este tema concret, que es compensen les rendes dels propis pescadors. I, per exemple, el tema de l'atur biològic, que enguany també li recorde que està suposant tindre més beneficis, segur que algú té més, però més beneficis al propi sector perquè també estem invertint 525 milions enguany i una altra sèrie de línies.

Per tant, agrair-li la col·laboració en este tema, des del primer moment i des del lloc que estem cadascuna i, per tant, continuarem treballant en tots els temes, la pesca, com és la nostra obligació, i esperem no tindre una altra confrontació d'esta índole, que ens ha costat molts anys i, sobretot, que ha produït un perjudici als pescadors alacantins.

Gràcies.

Preguntes números 246/00 i 247/00 al conseller d'Obres Públiques, Urbanisme i Transports, senyor José Ramón García Antón, sobre una urbanització de Sant Rafael de La Nucia, que formula la diputada Àngela Llinares i Llorca, del GP Esquerra Unida del País Valencià (BOCV número 31).

El senyor vicepresident primer:

Moltes gràcies, senyora consellera.

La mateixa il·lustre diputada, la senyora Llinares, li formula les preguntes al conseller d'Obres Públiques, Urbanisme i Transports, la 246 i 247.

Senyora Llinares.

La senyora Llinares i Llorca:

Gràcies, senyor president.

Senyor conseller d'Urbanisme, nosaltres ja sabem que la disciplina urbanística correspon als ajuntaments i, concretament, als alcaldes. Però, hi ha casos que els alcaldes i els ajuntaments no compleixen amb la seua obligació, o, almenys, no es preocupen massa. I, aleshores, la legislació vigent atribueix a la Conselleria d'Obres Públiques, Urbanisme i Transports la potestat de subrogar-se esta competència, una vegada que ja hagen requerit a l'ajuntament perquè actue i poden desplegar facultats d'inspecció i sanció en relació a obres il·legals.

En la província d'Alacant, sobretot en les comarques del sud, funciona molt tota una sèrie d'irregularitats suburbanístiques que augmenten en moments de gran expansió, com el present, l'activitat de la construcció. Esta situació ve encoratjada per una certa tolerància i per la permisivitat de determinats ajuntaments, sobretot els turistes, i aquells que resideixen estrangers. Este és el cas de La Nucia, senyor conseller, i és el cas concretament de la urbanització que hem denunciat.

En el moment actual, després de nombroses denúncies de particulars, l'alcalde de La Nucia, el senyor exconseller, Diego Such, ha dictat alguns decrets de subvenció de les obres denunciades, en la data del 18 de febrer de 2000. Cal dir que açò es produeix després d'haver permés la consumació de les irregularitats denunciades que afecten, fonamentalment, al volum i les altures edificades, sempre en evident abús d'allò permés pel planeament i les llicències concedides que, a més a més, perjudica irreversiblement a les propietats limítrofes.

Cal dir que, a més de l'ordre de suspensió de les obres, que no afecta a totes les irregularitats denunciades, els promotors han continuat amb tota tranquil·litat per l'absència de control municipal necessari per al compliment de la pròpia ordre municipal. Volem conéixer en aquest cas singular si la conselleria ha exercit la seua obligació de restablir la legalitat urbanística davant la complaença de l'Ajuntament de La Nucia, en relació a la seua obligació de controlar la disciplina urbanística en el seu terme municipal.

Sàpiga el senyor conseller que trobem, i ho trobem perquè tenim dades objectives, que el senyor Such abriga la idea de legalitzar la situació i les irregularitats descrites a l'evident tracte de favor a promotors i en perjudici dels interessos generals i dels ciutadans afectats.

Moltes gràcies, senyor conseller.

El senyor vicepresident primer:

Gràcies, senyora diputada.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyores i senyors diputats.

Senyora Llinares.

Com vosté sap perfectament, i, a més, ho ha comentat en la seua exposició, les possibilitats d'intervenció de la conselleria en matèria de disciplina urbanística són les que són. Les competències corresponen, en primer lloc, al propi ajuntament, i, només quan es constata una activitat notòria i negligent per part de les entitats municipals, només després d'haver requerrit a l'ajuntament perquè exercite les seues competències, si persisteix eixa inactivitat és quan la conselleria pot intervenir.

En el cas que hui ens ocupa rebem dues denúncies de particulars entre juliol i setembre de l'any passat sobre possibles irregularitats en la urbanització San Rafael. D'acord amb el que estableix la llei, es va sol·licitar informe al respecte a l'Ajuntament de La Nucia. En la resposta se'ns comunica la iniciació dels expedients de paralització de les obres denunciades per no ajustar-se les mateixes a la llicència que es va concedir en el seu dia, informació esta que es va traslladar als denunciants. Per tant, existeix una activitat municipal per a restaurar la disciplina urbanística i no procedeix, en principi, continuar la intervenció de la conselleria.

A més a més, sabem ­com bé ha indicat la senyora Llinares­ que el 18 de febrer d'enguany ­a nosaltres se'ns va comunicar el 21 de febrer­ l'ajuntament va iniciar els expedients de paralització de les llicències per no ajustar-se les obres a la llicència que havien concedit. I amb data del 9 de maig de 2000, parlant amb l'ajuntament. bé, es va parlar ahir ­crec que va ser­ amb l'ajuntament i es va dictar un decret en el qual s'obri un expedient sancionador contra NTC, que és l'empresa constructora o l'empresa promotora, i en eixa conversa també s'assenyala que el punt de vista en principi de l'ajuntament és que les obres estan paralitzades i que, difícilment, eixes obres es podrien legalitzar i, en eixe cas, si no es poden legalitzar, caldria actuar en un decret, no només de paralització, sinó en un tema de derrocament del que està fora de l'ordenació.

Però, l'últim és un decret del 9 de maig de 2000, en el qual s'obri un expedient sancionador contra l'empresa constructora i promotora d'eixa irregularitat i s'està a l'espera de resoldre eixe expedient.

El senyor vicepresident primer:

Gràcies, senyor conseller.

Senyora diputada.

La senyora Llinares i Llorca:

Sí que sabem que la Conselleria d'Obres Públiques es només en substitució de. Però, vosté ha anat a La Nucia? Eixes obres estan avançadíssimes. Eixes obres s'ha consentit que es feren! Allò està avançadíssim! Això és una construcció que va, que va i que va, i que per molta denúncia que els veïns han posat, ningú ha fet res.

I, aleshores, nosaltres el que ens preguntem és: Què esperava la Conselleria d'Obres Públiques per a posar-se a actuar? Què és el que estava esperant? Que han fet un expedient sancionar? Bé, ja vorem. Però, l'expedient sancionar de què va? Que cap la possibilitat de sancionar a l'empresa. Però, escolte, que allò de sancionar a les empreses és una cosa que la sabem per allí. Una obra de 100 milions de pessetes, la sanció són 300. 000 pessetes. Bé, doncs, que ens sancionen! Què més dóna, si l'assumpte afecta al volum! I si afecta al volum vol dir que guanyem moltíssims diners perquè construïm moltíssim més i afecta a tot el terreny que volem.

Que cap la possibilitat de paralitzar les obres? Doncs, cap. Que cap la possibilitat del decret de derrocament? Cap. Però, el que cap més que res és que ací ningú es pren seriosament allò que les obres il·legals no es facen. Dóna la sensació per part de l'ajuntament, i dóna la sensació per part de la seua conselleria, senyor conseller, i sent molt dir açò, per part de la conselleria, "bé, tanquem els ulls, que facen el que siga, i després ja farem l'expedient sancionador", però l'obra ja està acabada i a vore qui la tira després. Ningú. I damunt resulta que la sanció és de 300. 000 pessetes, i el constructor ha guanyat 100 milions de pessetes, que llavors té igual, llavors té igual.

Ací la nostra pregunta, senyor conseller, és una exigència a la seua conselleria perquè complisca la seua obligació, perquè complisca la seua obligació en tot el País Valencià. Però sobretot, i tenint en compte que ara tenen allò de Terra Mítica i que la gent està pensant que es poden lligar els gossos amb llonganisses per allí, vénen tots els especuladors no d'Espanya sinó d'on siga a construir sense pensar en res. I si la seua conselleria, i primer els ajuntaments però després la seua conselleria, no està a l'aguait i no està preocupada i vigilant que ningú pose una rajola més que no haja de posar o una rajola on no la toque posar, escolte, ens destruiran tota la Marina Baixa, ens deixaran absolutament tota una cimentera. Damunt, tan llejos que fan tots els edificis, allò farà feredat. Ja poden fer Terra Mítica tan bonica com vulguen; si després tot el seu voltant resulta que fa feredat, a vore qui ha de vindre.

La pregunta és un toc d'atenció, senyor conseller. Prega-s'ho seriosament.

Moltes gràcies.

El senyor vicepresident primer:

Moltes gràcies, senyora diputada.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyora Llinares.

Jo crec que no un poquet d'atenció sinó tota l'atenció que siga necessària per a solucionar els problemes que tenim en urbanisme, en ordenació, en infraestructures i allò que faça falta respecte el govern de la Generalitat Valenciana.

En este cas, jo crec que l'actuació ha sigut correctíssima, que al requeriment de la Conselleria d'Obres Públiques, l'Ajuntament de la Nucia va informar que es va procedir a suspendre cautelarment d'una forma immediata les obres el 18 de febrer del 2000, i que es donava un termini de dos mesos al promotor perquè sol·licitara l'oportuna llicència o ajustara les obres a la llicència que concedia. Passat això, s'ha fet un altre decret en què, continuant les obres paralitzades, hi ha un expedient sancionador o que pot acabar en un expedient de demolició. Però hem de seguir la legalitat i hem de seguir una tramitació.

La conselleria ho ha fet. L'ajuntament per ara està fent-ho. Pot ser que allí hi haja hagut un parèntesi que des de la primera denúncia a la paralització de les obres l'actuació eixa s'haja desenrotllat d'una forma ràpida. Pot ser que quan ja es van denunciar les obres, que crec que és pels veïns adjacents, per algun veí adjacent, quan es van denunciar eixes obres ja estaven avançades.

És un tema important. Qualsevol infracció és un tema important. En este cas és un tema de retranqueos, que és la distància de l'edifici al límit de la parcel·la ­en fi, que és important però no és una infracció desmesurada­ i una cosa que s'hauria de vore la rasant on es considera, per si la construcció és soterrani o no és soterrani d'allò que hi ha. Però l'ajuntament està sobre això, ha fet l'expedient, les obres estan paralitzades i tot té pinta que vaja a arreglar-se. I per tant, jo crec que està actuant-se correctament. Sobretot quan passa això que vosté diu, que estem en una situació d'un volum de construcció enorme, enorme, i on els ajuntaments i tot el món ha de desplegar pot ser que més que mai eixa funció de posar ordre, eixa funció d'autoritat urbanística, ja no sols en allò que és la llicència sinó en cada una de les construccions.

Jo crec que per a tot allò que està construint-se en aquella zona i en tota la comunitat no és que siga normal que aparega una situació d'este tipus, però apareix, la conselleria actua i l'ajuntament també està actuant; no estem fent-ho massa malament. Crec que la cosa va prou bé.

Gràcies.

Preguntes números 470/00 i 471/00 al conseller d'Obres Públiques, Urbanisme i Transports, senyor José Ramón García Antón, sobre muntanyes d'utilitat pública, que formula el diputat Joan Ribó i Canut, del GP Esquerra Unida del País Valencià (BOCV número 34).

El senyor vicepresident primer:

Gràcies, senyor García Antón.

L'il·lustre diputat Joan Ribó formula les preguntes 470 i 471, al mateix senyor conseller. Té la paraula, per tant, el senyor Ribó.

El senyor Ribó i Canut:

Senyor conseller.

Un poquet des de urbanisme de franja costera a urbanisme més d'interior. La nostra pregunta és una pregunta que li vaig formular de forma semblant al conseller de Medi Ambient, que hui li hem formulat de forma semblant també al conseller d'Administracions Públiques, i es tracta, concretament, de les relacions entre els plans d'ordenació i els monts d'utilitat pública, concretament quan un pla d'ordenació d'alguna manera, parcial o totalment, està en territoris o en terrenys que estan catalogats com monts d'utilitat pública.

Com vosté sap, hi ha dos mecanismes: un mecanisme és la descatalogació, que necessita un expedient clar, i un altre mecanisme és la permuta de terrenys, com per exemple el govern del que vosté forma part recentment ha realitzat en dos ordres, un en el terreny del Pinet i un altre.

Al nostre grup li preocupa profundament, com un tema que és de diverses conselleries ­li n'he mencionat tres més els ajuntaments, amb tota la seua autonomia­, com moltes vegades l'un per l'altre al final els que perden són els monts d'utilitat pública, que el seu terreny previsiblement pot veure's disminuït, com tenim algun exemple en algun municipi.

Aleshores, ens agradaria i per açò li demanem aquesta pregunta, conéixer quines mesures, quins controls es fan des de la seua conselleria, concretament des d'urbanisme, a l'hora de parlar d'un pla general, d'un pla parcial, etcètera, per a controlar que els terrenys que són d'utilitat pública, monts d'utilitat pública, complisquen escrupolosament la legalitat vigent quant a descatalogació o quant a compliment de les permutes de terrenys que s'han de fer necessàriament. I quins mecanismes, evidentment, es segueixen perquè els ajuntaments complisquen la llei des dels aspectes urbanístics en aquest sentit.

Gràcies.

El senyor vicepresident primer:

Gràcies, senyor Oltra.

Senyor conseller d'Obres Públiques, té vosté la paraula.

El senyor conseller d'Obres Públiques, Urbanisme i Transports:

Gràcies, senyor president.

Senyor Ribó.

És cert que ara fa un moment el conseller d'Administració Pública crec que contestava unes preguntes també relacionades amb el control de la venda o no venda dels monts d'utilitat pública, que crec que va ser el 12 d'abril quan el conseller de Medi Ambient també va debatre unes qüestions d'este tipus.

Jo crec que la primera de les preguntes que se'm fa, que és com pensa la conselleria controlar la venda de monts d'utilitat pública a través de subhastes dels ajuntaments a particulars, la primera cosa és dir que els monts d'utilitat pública no es poden vendre, això és totalment impossible. Ja l'article 4 del reglament que desenrotlla la Llei forestal de la Comunitat Valenciana assenyala que els monts d'utilitat pública seran inalienables, o siga, no hi ha possibilitat de vendre de ninguna manera, "es decir, no podrán ser objeto de venta".

Així, per tant, només en el cas que es produïsca una desafectació d'eixos monts i, per tant, la seua descatalogació com a monts d'utilitat pública, podrien vendre's o podrien subhastar-se. Clar està que una volta descatalogats ja no es tractaria de monts d'utilitat pública.

Llavors, en la segona pregunta es vol conéixer quines són les mesures que pensa adoptar esta conselleria per a fer efectiva la col·laboració administrativa que faça complir els acords municipals sobre això que eviten la pèrdua de monts d'utilitat pública.

Com ja li he indicat, senyor Ribó, els temes concernents a monts públics són de la competència de la Conselleria de Medi Ambient. Evidentment, hi ha casos concrets en què la intervenció de la Conselleria d'Obres Públiques pot repercutir en els monts públics. Així com a exemple, en l'àmbit de l'urbanisme, l'aprovació d'instruments de planejament o a l'hora d'executar o de realitzar alguna obra pública que afectara a eixe mont públic.

Però afortunadament, l'ordenament jurídic valencià jo crec que en este cas, igual que en molts altres, és previsor i contempla estos casos per a facilitar la col·laboració entre les distintes conselleries o les distintes administracions de la Generalitat mateixa, bé siga, com és en esta ocasió, a través de la Llei forestal de la Comunitat Valenciana o bé a través de la Llei d'impacte ambiental.

Açò mateix que jo dic ho afirma el reglament forestal, per exemple quan indica que serà necessari que la Conselleria de Medi Ambient emeta informe preceptiu previ a l'aprovació de qualsevol instrument de planificació, projecte o actuació pública o privada que afecte els monts, llevat que eixos instruments ja hagueren estat sotmesos a l'avaluació d'impacte ambiental amb anterioritat.

Per tant, a nosaltres com a Conselleria d'Obres Públiques ens correspon complir el procediment establit en la normativa, que ja atorguen a la Conselleria de Medi Ambient les facultats pertinents per a intervindre en eixos casos. I li puc assegurar, senyor Ribó, que estem complint-los, eixos procediments establits, d'una forma fidel, d'una forma totalment rigorosa.

O siga, que en principi jo crec que la Conselleria d'Obres Públiques està fent allò que ha de fer per a protegir allò que són els monts públics o d'utilitat pública, que com dic, la competència fonamental ahí no està en la conselleria però sí col·labora amb les altres.

El senyor vicepresident primer:

Moltes gràcies, senyor conseller.

Senyor Ribó, té vosté la paraula.

El senyor Ribó i Canut:

Senyor conseller.

Mire, entre els uns i els altres el que està clar és que la superfície de monts d'utilitat pública disminueix. Jo ja li he preguntat al conseller de Medi Ambient, li he preguntat al d'Administracions Públiques i ara li pregunte a vosté, i els uns pels altres, vosté amb el seu planejament urbanístic, el conseller de Medi Ambient amb el seu procés de descatalogació i el d'Administracions Públiques, el fet real és que hi ha ajuntaments que teòricament han de permutar uns terrenys i gràcies a açò vosté fa el pla parcial ­em referisc a Vilamarxant­ i després açò no es compleix.

I el conseller de Medi Ambient em diu que no és necessari permutar, que no és necessari que es pose la mateixa superfície, quan el mateix govern en els últims decrets està fent permutes. Alguna cosa està fallant. Però el fet concret és que la superfície de monts d'utilitat pública entre Medi Ambient, Obres Públiques, Administracions Públiques i els ajuntaments està disminuint. Entre tots s'ho estan muntant perquè al final es munte una urbanització i els monts d'utilitat pública disminuïsquen.

Qui és el responsable? No ho sé, però vostés entre tots ho són, eh? , entre tots ho són. Perquè jo tinc per escrit que el conseller de Medi Ambient em diu que no és necessari que s'aporten aquests terrenys, la seua conselleria ha aprovat un pla parcial, Administracions Públiques no obliga a l'ajuntament. En definitiva, entre els tres estan sent els responsables de la pèrdua d'una superfície de monts d'utilitat pública. I este és el problema, entre els uns i els altres està passant. Entre descatalogar i permutar resulta que la segona fase, que és aportar terrenys al catàleg, desapareix, i ningú se'n fa responsable. I eixe és el problema, senyor conseller. Vosté té una part de responsabilitat, este conseller en té una altra i l'altre en té una altra i l'ajuntament en té una altra, però els monts d'utilitat pública estan sent espoliats, i eixa és la dura realitat. I mire, com vosté és l'últim, jo lamente que li haja tocat, perquè jo volia seguir tots els consellers perquè m'ho explicaren, però hi ha profundes contradiccions entre els tres, profundes contradiccions. Jo li ho he de dir amb tota claredat. Vosté es recolza amb Medi Ambient, Medi Ambient en l'altre; total, al final, la superfície de monts d'utilitat pública ha disminuït.

Jo crec que és imprescindible, senyor conseller, que en el Govern Valencià s'adopten unes decisions generals serioses en el sentit que aquests temes realment no continuen en eixe sentit, que es respecte rigorosament els monts d'utilitat pública com diu la llei, i si s'ha de permutar, que es permute. I si algú ha faltat ­i jo sé que em dirà vosté: "és de l'any 93"­, que es faça complir una llei. És de l'any 93, ja ho sé, diga-ho tot, qui manava, etcètera, no m'importa, però a mi el que m'importa és que s'han perdut hectàrees de monts d'aquest tipus, i entre tots, al final, no hi ha manera d'aclarir-se.

Eixe és el problema real, i jo crec que és molt important, eh? La conservació dels monts d'utilitat pública és un tema fonamental que, per desgràcia, no s'està abordant amb seriositat, i clar, en uns moments de creixement urbanístic important és molt fàcil, és molt temptador, determinats monts, mire, es fa un pla parcial, ja aportarem els terrenys, i després, si no s'aporten, si no apareixen els expedients, etcètera, etcètera, doncs no passa res. Jo apel·le a la seua responsabilitat ­no a la seua, a la de tots els consellers implicats­ per a que aquests temes es resolguen en primer lloc, i en segon lloc no es tornen a repetir.

Gràcies.

El senyor vicepresident primer:

Moltes gràcies, senyor Ribó.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyor Ribó.

Jo crec que a través d'eixes normes subsidiàries de Vilamarxant, on apareix un cas específic, vol fer un problema general del que és un problema determinat en un punt determinat. Un problema concret que, com molt bé ha dit, perquè era normal que nosaltres també diguérem quan açò es va a produir; les normes són de l'any 89, es van aprovar les normes subsidiàries de Vilamarxant, i en el 93 és quan es va tramitar el projecte de pla parcial. O siga, que és una cosa antiga.

Jo, per a deixar clar que crec que a més ningú dels tres consellers que han intervingut en esta bateria de preguntes sobre els temes de mont d'utilitat pública, jo volguera dir dues o tres coses.

L'article 9 de la Llei forestal i l'article 8. 4 també de la llei. En l'article 9 diu: "¿qué terrenos forestales son de utilidad pública? Se declararan de utilidad pública los terrenos forestales de propiedad pública que deban ser conservados y mejorados por su trascendencia hidrológico-forestal o por sus funciones ecológicas o sociales".

L'article 8. 2 de la llei i 13 del Reglament diu, "¿cómo se afectan los terrenos forestales al dominio público o se declaran de utilidad pública? Mediante acuerdo específico del Gobierno Valenciano, previa instrucción del expediente en el que deberá ser oída la entidad pública afectada. Una vez declarados los terrenos forestales de dominio público o de utilidad pública se inscriben en el catálogo de montes de dominio público y de utilidad pública de la Comunidad Valenciana".

¿Quién instruye ese expediente? Artículo 3 de la Conselleria de Medio Ambiente. ¿Cómo se descataloga un monte público? Cal seguir un procediment. L'article 31. 1 del Reglament, "la exclusión de un monte de este catálogo se realizará por decreto del Gobierno Valenciano, previo expediente instruido por la Conselleria de Medio Ambiente, con audiencia de la entidad propietaria o a instancia de ésta en el que se acrediten que el monte no reúne ya las condiciones que fueron determinados de su inclusión". O siga, hi ha una normativa, hi ha unes lleis que estan. No, s'acompleixen totalment, totalment.

En el cas de Vilamarxant el que hi ha són dues coses. Per un costat, la descatalogació. I la descatalogació es fa en un decret dient que es pot descatalogar perquè no reuneix les condicions i tal. Però hi ha un altre acord de l'ajuntament, i un altre acord però que no està dins del mateix procediment de la descatalogació, que diu, "i a més que açò es descatalogue jo oferiré una superfície igual de terreny per a què es puga catalogar". I eixa segona fase no s'ha acabat de materialitzar. Però la descatalogació està feta i la tramitació i l'alienació pot fer-se correctament. I és un cas concret, no és el problema de tots els monts d'utilitat pública que tenen un reglament, que tenen una llei i que estem complint-la jo crec que perfectament.

Moltes gràcies.

Preguntes números 552/00 i 553/00 al conseller d'Obres Públiques, Urbanisme i Transports, senyor José Ramón García Antón, sobre la canalització del barranc Juncaret­Orgegia a Alacant, que formula el diputat Joan Antoni Oltra i Soler, del GP Esquerra Unida del País Valencià (BOCV número 34).

El senyor vicepresident primer:

Moltes gràcies, senyor conseller.

L'il·lustre diputat Joan Antoni Oltra Soler, del Grup Parlamentari d'Esquerra Unida del País Valencià li formula les preguntes 552 i 553; a més de la 554 i 555, però agruparíem la 552 i 553. Està d'acord el senyor Oltra? Doncs té la paraula, senyor Oltra.

El senyor Oltra i Soler:

Gràcies.

Senyor conseller.

La pregunta fa referència al tema del barranc Orgegia-Juncaret. Aquest és un barranc, no passa ni gota d'aigua per ací, però han passat rius de tinta. I ja veurem com acaba la qüestió, perquè a més, crec recordar que està també en els tribunals, o siga que probablement no acabe bé. I per què no acabe bé? Perquè jo crec que estem davant d'una cosa, d'un exemple que no hauria d'haver-se fet.

O siga, açò ve a ser una cosa així com fer l'urbanisme a la carta. O siga, una qüestió que és important, que és fer una canalització d'un barranc, doncs arriba un moment en què ensopega en una propietat d'algú, d'algú que és molt important. Algú que és un alt responsable d'una de les dues caixes d'estalvis que ara estan tan en voga per a veure si es fusionen o no es fusionen. Probablement si no haguera passat en aquest tipus de persona, doncs probablement haguera passat per enmig, s'haguera expropiat i endavant. Però clar, ha ensopegat no en l'església, sinó en una persona important.

I clar, es fa el que s'haja de fer. O siga, s'encareix el projecte, es fa més llarg, cal expropiar més. I a més el motiu fonamental, que era el poder aconduir les aigües eixes en cas d'una avinguda d'una manera determinada, doncs es complica, perquè clar, el traçat inicial en el Pla general era un traçat jo crec prou raonable, prou lògic, era recte. En tot cas jo crec que és prou significatiu el gràfic que isqué en la premsa en el seu dia. I el que es fa ací, bo, és una espècie de serp en tal de lliurar els xalets, per dir-ho ja clarament, d'alguna persona.

Nosaltres creiem que açò no pot ser. O siga açò no pot ser i açò no es pot consentir. Perquè clar, ni es pot consentir en este cas ni es pot consentir que quede com a precedent d'actuació. Jo crec que és una actuació vergonyosa. I ací, sense dubte, l'Ajuntament d'Alacant té una responsabilitat. Però vosté també sap que l'Ajuntament d'Alacant està tirant-li la pilota a vostés, perquè diu que, clar, que en definitiva vostés són els que han aprovat el projecte, a més molt recentment. Per tant, estem davant d'una situació que jo crec que mereix d'immediat una correcció. O siga jo crec que açò abans que fins i tot els tribunals obliguen a fer eixa correcció a la seua conselleria. I per tant, ens agradaria saber, bo, què és el que ha passat exactament per a què acabe en aquest traçat i quines perspectives n'hi ha a partir d'ara.

Gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyor Oltra.

Jo crec que el que no hi ha dret és a què es vinga aquí a les Corts, en una informació molt parcial, en una informació tendenciosa totalment, per no dir totalment falsa. Jo crec que quan algú ve a fer una defensa d'un tema determinat, el primer que ha de fer és informar-se correctament. Jo li brinde les portes de la conselleria per a tindre tota la informació que necessite a més de la periodística. Crec que això és fonamental perquè crec que estem jugant fins i tot en l'honorabilitat de les persones, i eixe és un tema que per a mi és important. I en un cas en el que com vosté sap perfectament és un projecte que ve de l'any 93, un projecte de l'any 93, i un projecte que l'últim traçat s'envia des de la conselleria d'Obres Públiques a l'ajuntament, i s'aprova en l'any 95, en gener o febrer del 95. Vosté sap qui estava governant en l'ajuntament i en la conselleria en eixos moments.

Jo puc dir-li que després, com a director general, sense conéixer qui són els propietaris ni no propietaris del tema, això ho he avalat totalment, perquè estic totalment convençut que el que es va fer en l'any 93, siga qui siga qui ho haja fet, ho va fer correctament. Tècnicament jo crec que és correctíssima la solució que s'ha donat. I per tant he de defendre això, ho haja fet el partit que ho haja fet, això és el de menys.

Però és que a més, després això continua i la tramitació continua, i s'aprova per unanimitat en l'ajuntament eixe traçat, quan ja s'havia exposat al públic i ja estaven totes les al·legacions que havien de fer els propietaris afectats, incloses el propietari que ha armat l'embolic a través de la premsa, està totalment eixa al·legació, està en l'expedient de l'ajuntament. I hi ha un informe tècnic i hi ha una aprovació per unanimitat del projecte. Aleshores jo crec que aquí no podem al·legar ignorància, aquí no podem al·legar que no sabem res, aquí no podem en un moment determinat aprovar una cosa i després dir és que jo no ho sabia i m'han enganyat. No, això no és de veres. Es va aprovar correctament, ho van fer correctament, i ara han de defendre el que hi ha. No és agarrar-se al primer carro que passa per ací i anem a vore si podem aprofitar l'ocasió i pegar-li a este que hi ha ací.

I dir una altra cosa. A la persona que vosté anomenava com a eixa gran personalitat en el 93 o en el 95, no sé si era gran personalitat o no, però no ocupava el lloc que hi havia, i aleshores es va fer el traçat definitiu, que és correcte i que jo no dubte de cap classe. A més, en este cas, per la professió que tinc que també és d'enginyer, bo, en vore com es posen les coses, has d'estudiar fins i tot el que jo crec que no li correspon a un conseller, però en molt de detall un projecte determinat; doncs l'he estudiat. Però quan estudiava també es deia, que en el cas este dels barrancs, en el cas dels rius secs, quan hi havia dubtes de per on passava, una de les prudències més grans era preguntar a la gent de la zona. No al propietari afectat, eixe sempre va a dir cap a l'altre, a la gent de la zona, a la gent major que vivia allí i que sabia per on passen les coses. Pregunte vosté, a més ells ja ho han dit públicament i hi ha intervencions en la premsa d'esta gent. Per això jo crec que hi ha que informar-se bé abans de fer eixes preguntes i abans d'acusar a ningú.

Moltes gràcies.

El senyor vicepresident primer:

Moltes gràcies, senyor conseller.

Senyor diputat.

El senyor Oltra i Soler:

Gràcies.

Jo crec que vosté és conscient de la quantitat de voltes que ha eixit este tema en premsa i probablement el que queda. En cap moment s'ha desmentit, fins i tot quan han intentat corregir alguna d'eixes informacions periodístiques, els mateixos fets s'han encarregat de desmentir al qui volia desmentir-ho. O siga, vosté ara acaba de dir que, bo, el traçat tècnicament és més correcte fins i tot aquest, i que fins i tot en alguns moments han al·legat que determinada gent va apostar per ací.

Bo, doncs vosté també sap que Aigües Municipals d'Alacant, que és una empresa jo crec que suficientment coneguda, precisament aconsellava que el traçat fóra l'original, no el modificat, l'original. I això està ací. Jo tinc el retall de periòdic on ve perfectament explicitada aquesta qüestió. El que el tràmit inicial per a la modificació del traçat es fera quan manava un partit o l'altre, per a Esquerra Unida això és totalment irrellevant. Ho dic en tot cas per a què ho sàpia. O siga, a nosaltres això ens dóna igual, sí que ens preocupa una qüestió, o siga, l'aprovació definitiva va ser publicada el 21 de gener de l'any 2000. O siga, que per tant, crec que alguna possibilitat de correcció de la qüestió hauria d'haver tingut l'alcalde actual d'Alacant, que és del seu partit. Que fins i tot ha fet rodes de premsa dient que ell no coneix allò com va passar, que fins i tot tirant la culpa clarament a la conselleria, que això és cosa de la conselleria i que haurà de ser la conselleria qui ho aclarisca. O siga, traient-se de damunt el tema perquè pareix que el tema no agrada.

Jo, home el dir que si la propietat és del senyor tal, perquè és que això com ha eixit quaranta voltes en la premsa, doncs jo crec que en aquests moments no és cap notícia, en aquells dies ja era propietat d'aquestes mateixes persones. Tampoc anem a dir, bo, el que ha eixit publicat per ací, que si se convidava allí a determinada gent. Bo, tot això és que està publicat, o siga, jo no vaig a repetir-ho. Però crec, insistisc en el mateix. Crec que s'ha fet una actuació per a afavorir a determinada persona. Les raons? Jo crec que són absolutament inexplicables.

I el que vosté ens agradaria que contestara és, si tècnicament vosté es reafirma en què és millor aquest traçat que l'altre, perquè n'hi havia informes tècnics, fins i tot la pròpia universitat, que diuen justament el contrari. Si va a ser més car o no, que pareix que és més cara l'actuació, si va a expropiar a més gent, etcètera, etcètera. Jo crec que estem davant d'una actuació que vosté probablement li toca defensar-la perquè l'ha heretada. No sé si no l'haguera heretada què haguera fet. Però, insistisc, crec que té més ombres que llums aquesta actuació, i crec que no és un bon exemple del que hauria de fer-se.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Jo crec que no sé si val la pena que continue exposant coses, perquè pareix que no. o siga, he dit clarament que estic totalment d'acord en la solució que hi ha, però clarament. Que per a mi l'actuació és correctíssima. Que segurament si no fóra de la persona que és a la millor haguera passat d'una forma intranscendent; però en la solució que hi ha, no canviant la que hi ha ara, en la solució que hi ha que per a mi és la correcta tècnicament.

És cert que hi ha algun informe, sobretot d'una empresa, Técnicas y Proyectos, que no està d'acord en eixe informe. Però és que és l'empresa que està defenent els interessos del propietari per on passa el barranc. Clar, ell en les seues al·legacions haurà d'aportar alguna cosa, un informe d'una empresa pagada per ell, ho ha de dir, no, és que passa per aquí o que pot passar per aquí. Però fins els informes d'universitat, els informes de tots els consultings seriosos, els informes de la gent major de la zona pot dir per on passa això. Si és que no hi ha dubte. No, però si és que, no podem agarrar un periòdic o dos periòdics i ni tan sols llegir-ho tot, sinó la part que ens interesse; anem a informar-nos correctament. Jo sé que son poquets diputats en Esquerra Unida i agarrar informació i treballar en tot és difícil. I aleshores agarrar un tema que ix en el periòdic i armar l'embolic, això és fàcil. Però treballar seriament no és això.

Jo li demane en este cas, en este cas igual que en tots, però en fi quan afecta a honorabilitat de gent, un poquet més de serietat i un poquet més de treball serio i rigorosos. Fins i tot el seu grup va aprovar això dos vegades en l'ajuntament, en l'any 193, en l'any 1995, en 1997 i en 1999. Ho ha aprovat amb informes i tot. I després diuen que no sé què. Si l'han aprovat i ho coneixen perfectament. Però li dic més: ho van fer bé aleshores, quan estan fent-lo mal és ara; es ara quan estan fent-lo mal. La solució del traçat correcta per a mi és la que hi ha, i està avalada per tots els informes tècnics que poden haver. Però, clar, hi ha propietaris afectats que han de defensar els seus interessos, però que van, per a mi, en contra de l'interés general, que és resoldre la problemàtica de les inundacions en aquella zona.

Que gotes de tinta ­o que tinta­ haurà agarrat molta en molt poquet temps, i relativament poqueta i de poquets periòdics, poquets, a la millor un o dos, no han entrat tots a eixe tema que no estava gens clar. No obstant això, gotes d'aigua o volum d'aigua en ha dut molt en molts casos; ha hagut inundacions i hi ha hagut fins i tot morts. I el que volem és solucionar eixa problemàtica. Això per a nosaltres és l'interés general. No és d'interés general si afecta a un o afecta a un altre. Això no és d'interés general; solucionar el problema, sí.

Gràcies.

Preguntes números 554/00 i 555/00 al conseller d'Obres Públiques, Urbanisme i Transports, senyor José Ramón García Antón, sobre la construcció d'una autopista de peatge entre Alacant i Villena, que formula el diputat Joan Antoni Oltra i Soler, del GP Esquerra Unida del País Valencià (BOCV número 34).

El senyor vicepresident primer:

Gràcies, senyor García Antón.

El diputat Joan Antoni Oltra Soler, del Grup Parlamentari d'Esquerra Unida del País Valencià, sobre la construcció d'una autopista de peatge entre Alacant i Villena, les preguntes 554 i 555.

Té vosté la paraula, senyor Oltra.

El senyor Oltra i Soler:

Gràcies, senyor president.

La següent pregunta fa referència a un tema, que tenim la informació fonamentalment també pels mitjans de comunicació, entre la proposta de construcció d'una autopista de peatge entre Alacant i Villena, ciutat del nord d'Alacant i de parla castellana.

El senyor vicepresident primer:

Gràcies, senyor diputat.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyor Oltra.

Primer, el major dels respectes a tots els mitjans de comunicació, a tots, però el que sí que he de fer referència és quan dic que sols ho fa un o si són tots els que parlen d'un tema determinat. Hi ha voltes que els temes van en un mitjà més que en altres i del que havíem parlat abans ha sigut un el que més ha especificat eixe tema. Però el major dels respectes a tots els mitjans de comunicació.

Dit açò, el tema de l'autopista Villena-Alacant. No hi ha cap decisió presa, cap decisió presa; si hi ha un contracte d'un informe, d'un estudi informatiu, per tal d'estudiar una alternativa a l'autovia actual, que s'ha de reconéixer que com és la primera autovia que es va fer, de les primeres autovies que es van fer, el traçat que té i les característiques del projecte són prou antigues i deixa molt a desitjar, té problemes.

Però si eixe tema és important intentar solucionar-lo, i aquí es planteja per part del ministeri fer un estudi informatiu per a vore si podem fer una carretera alternativa, en este cas de peatge i de peatge bla, el més atractiu d'eixes estudi no és açò; el més atractiu és que en eixe estudi va inclòs el que és el segon by-pass d'Alacant, que soluciona també el camí vell de Castilla des de Campello, la segona variant d'Alacant en companyia d'eixa autopista, fent un estudi informatiu de la viabilitat tècnica i econòmica d'eixes dos grans infrastructures.

Nosaltres en el Pla de carreteres, i a nivell quasi de projecte acabat, tenim una carretera que va des de Sax a Castalla, que comunica amb l'autovia central, i que creem que dóna solució prou satisfactòria al problema d'eixa autovia de Villena-Alacant, deixant una zona entre Villena i Sax, que no és molt bona, amb problemes que s'haurien de solucionar. Però que dóna una solució econòmicament jo crec que prou assumible i soluciona eixa problemàtica d'accés a Alacant a través de l'autovia, en este cas de les dos autovies: l'autovia de Madrid a Alacant i l'autovia central que s'uniria amb eixa entre allò de Sax a Castalla, en un projecte que tenim pràctica acabat.

Però quan el ministeri planteja "deixeu-nos fer un estudi informatiu per a vore què passaria amb una autopista nova Villena-Alacant", incloent el by-pass d'Alacant, el segon by-pass d'Alacant, incloent-lo de forma que siga totalment gratuït pel tràfico de agitación, el trànsit de orige i destinació a una zona pròxima a la que hi ha, això té un atractiu important per a la conselleria, per al govern de la Generalitat també i anem a conéixer quins són els números i què és el que diu el ministeri respecte a això. Anem a tindre eixa valoració tècnica i eixa valoració econòmica. I coneguda eixa valoració tècnica i econòmica prendrem decisions que és el que s'ha de fer. Hui l'únic que hi ha és això. I jo crec que qualsevol estudi que ens permetra tindre alternatives és positiu, perquè és disposar d'informació per a poder prendre al final el que siga la millor solució.

Tenint en compte això de ciutadans de primera o de segona, en funció tinguen autopistes o no, jo diria que de les primeres autopistes és l'autopista del Mediterrani, va per Catalunya, va per la Comunitat Valenciana i no està mal el desenrotllament i tal. A Extremadura hi ha poquetes, a Galícia estan fent-les ara, a Andalusia hi ha poquetes. Home, pareix que on hi ha autopistes ha hagut un creixement, ha hagut una possibilitat de desenrotllament que la falta de comunicació amb altres no l'ha fet.

I després de tot, dic una altra cosa, els pressupostos tenen una limitació. Fer augmentar el deute públic o el dèficit públic hem vist en anys anteriors que és un ruïna per a l'economia, per a l'ocupació, per a tot. Cal vore jugar amb totes les possibilitats de tindre infrastructures, infrastructures en peatge o no peatge i si és un peatge que siga bla i que es puga utilitzar, però que permetra el desenrotllament de zones i que permetra el poder-les fer. L'altre seria una barbaritat i tornar cap arrere. Però en este cas l'únic que estem fent és arreplegar informació per a poder prendre una decisió entre tots.

Moltes gràcies.

El senyor vicepresident primer:

Moltes gràcies, senyor conseller.

Senyor Oltra.

El senyor Oltra i Soler:

Gràcies.

El senyor vicepresident primer:

Gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyor Oltra, jo sí que estic d'acord amb algunes de les coses que diu vosté. És cert que l'autopista nova, de fer-se i sols el projecte de Villena a Alacant, és una difícil autopista pel territori no ocupat, la densificació del territori i fins i tot la topografia del territori. I açò ho hem fet saber. Però tindre l'estudi de saber si és possible o no és possible, però no sols això, sinó el segon by-pass d'Alacant, estaríem parlant d'una inversió, jo no sé, però aproximadament 80 ó 90. 000 milions de pessetes com a mínim entre el by-pass i l'autopista eixa, i poder tindre un estudi. El by-pass ha de fer-se, es farà ara o després, amb una solució o amb una altra, però saber això, el projecte, la valoració, per on passa amb tot tipus de detall, com va estar en eixe estudi informatiu, la possibilitat de l'autopista, de fer-ho o no fer-ho. Açò els 100 milions de pessetes no dic jo que siga tirar els diners ni molt menys.

Puc dir-li que l'alternativa a eixe tema, que depén de la conselleria i d'un conveni que tenim conselleria i ministeri, que és la carretera o autovia Sax-Castalla, tenim el projecte de construcció pràcticament acabat. I vosté sap que el que és l'autovia central, l'autovia central des d'Alacant fins quasi a Alcoi, i aquí tenim l'alcalde, està un tram acabat, un altre en obres avançadíssimes i un altre que crec que és en el 2001, per a l'estiu del 2001 fins la carretera, fins quasi la porta d'Alcoi ­que és un altre problema el que hi ha allí­ acabat. I en la zona de Castalla va estar acabat este octubre; o siga, fer Sax-Castalla no costaria res. O siga, està treballant-se en tot açò.

Però per a treballar cal tindre estudis, i vosté que ha sigut o és regidor en l'Ajuntament d'Elx sap perfectament que sense memòries valorades, sense estudis informatius, sense plans, no es poden prendre alternatives o es prendrien malament. I això és el que estem fent. Això ha de ser positiu sempre. Vosté jo estic convençut que a soles ha de dir-me que està d'acord amb mi, que hem de tindre eixe tipus d'estudi, que això és fonamental per a prendre decisions. I això és el que hi ha. No hi ha absolutament res més, res més, d'eixe tema. Que es puga fer d'una forma o d'una altra, ho vorem i prendrem la decisió.

Pregunta número 545/00 al conseller de Medi Ambient, senyor Fernando Modrego Caballero, sobre el parc natural de les llacunes de La Mata­Torrevella, que formula el diputat Joan Antoni Oltra i Soler, del GP Esquerra Unida del País Valencià (BOCV número 34).

El senyor vicepresident primer:

Gràcies, senyor conseller.

Finalitzat el torn de preguntes al conseller d'Obres Públiques, Urbanisme i Transports, passem al conseller de Medi Ambient, la pregunta 545, que li formula el diputat Joan Antoni Oltra Soler, del Grup Parlamentari Esquerra Unida del País Valencià, sobre el parc natural de les Llacunes de la Mata de Torrevella. Té la paraula, senyor diputat.

El senyor Oltra i Soler:

Gràcies.

Senyor conseller.

El senyor vicepresident primer:

Gràcies, senyor Oltra.

Senyor conseller.

El senyor conseller de Medi Ambient:

El senyor vicepresident primer:

Moltes gràcies, senyor Modrego.

Senyor diputat.

El senyor Oltra i Soler:

Gràcies.

El senyor vicepresident primer:

Moltes gràcies, senyor diputat.

Senyor conseller.

El senyor conseller de Medi Ambient:

Pregunta número 546/00 al conseller de Medi Ambient, senyor Fernando Modrego Caballero, sobre el parc natural de la marjal de Pego­Oliva, que formula el diputat Joan Antoni Oltra i Soler, del GP Esquerra Unida del País Valencià (BOCV número 34).

El senyor vicepresident primer:

Continuem amb les preguntes dirigides al mateix conseller i pel mateix diputat, senyor Joan Antoni Oltra Soler, del Grup Parlamentari d'Esquerra Unida del País Valencià, sobre el parc natural de la marjal de Pego-Oliva, corresponent a la pregunta número 546.

Té la paraula, senyor Oltra.

El senyor Oltra i Soler:

Gràcies, senyor president.

Bé, senyor conseller, la pregunta, efectivament, fa referència a la marjal de Pego-Oliva. Tenim demanada també la seua compareixença per a xarrar d'aquest tema perquè també pels mitjans de comunicació es vam assabentar d'una sèrie d'acords que va fer vosté amb els regants i amb l'ajuntament tan especial que hi ha ­parlant d'ajuntaments, hi ha ajuntaments dels quals hem de fiar-nos molt poquet; per això, jo reivindique que exercisca les seues funciones que, a més, estan aquí i estan per a això-; també tenim alguna pregunta solta sobre el tema de la marjal, però en concret hi havia un tema que també ens preocupava.

El seu antecessor, perquè quan déiem això sembla que fins i tot molesta, com si fóra d'un altre planeta, o siga, parlar de l'antecessor com era d'un altre partit i tal, perquè, clar, abans també féiem alguna referència a aprovacions de l'altre conseller. També este altre conseller va fer una sèrie de coses, supose que amb bona fe, encara que es pot dir que no tingueren cap èxit, en el sentit que, davant de la problemàtica que els plantejava la marjal de Pego-Oliva, pensaria que adquirint propietat pública ­que jo crec que sempre està bé en aquestos espais augmentar la propietat pública, que és una de les mancances clàssiques que hi ha­ es podria resoldre el tema.

I, efectivament, aquí es van invertir una sèrie de diners i es van comprar. , m'agradaria, en tot cas, que ho contrastara a vore si eixes dades són exactes, però una dècima part aproximadament de la marjal sembla que és aquella que es va adquirir.

Nosaltres estaríem interessats en vore si vosté com a nou conseller, si pensa continuar desenvolupant eixa tasca, o siga, si pensa continuar adquirint terreny, augmentat la propietat pública, perquè també el que observem en la seua partida pressupostària per a este capítol no és excessivament molt gran, tenint en compte les necessitats que tenim. Aleshores, sí que ens agradaria perquè pensem que és una política, no només en esta marjal, en la majoria d'espais, positiva la d'anar ampliant eixa propietat pública.

Gràcies.

El senyor vicepresident primer:

Gràcies, senyor diputat.

Senyor conseller, senyor Modrego.

El senyor conseller de Medi Ambient:

Yo le voy a decir, por ejemplo, que esta mañana recibía a un propietario de Salinas que, sin duda, conoce, y que tiene realmente problemas para desarrollar su actividad. Y si analizamos en profundidad seriamente vemos que si existe el parque natural precisamente es porque existe la salina. Entonces, en determinado momento se les ha planteado ­y dolidos ellos me lo contaban­, se les plantea como enemigo del parque natural. Dicen: "oiga, no, no, si el parque natural, el terreno es nuestro, si el agua la bombeamos nosotros, si inundamos mucho más de lo que utilizamos". Que sirva un poco el ejemplo de decir que comprar a este señor la salina yo creo que nos sería la solución y ayudarle, tal vez de una forma compatible con el medio ambiente, sería igual la fórmula de garantizar la preservación de determinados espacios, siempre buscando la lógica y la identidad particular de cada espacio.

El senyor vicepresident primer:

Senyor diputat, senyor Oltra.

El senyor Oltra i Soler:

Gràcies.

M'alegre que vosté diga que eixa serà la política, que continuarà en este aspecte la política del seu antecessor. Jo deia això perquè ja hem tingut algun debat i sembla que de vegades era nomenar la bicha, com si acabara d'arribar el Partit Popular. sí que ha arribat el Partit Popular ara a Medi Ambient, però el que havia abans era també responsabilitat última de la presidència, que era del Partit Popular, per al bo i per al roí. Això està així.

El que passa és que el que no m'ha contestat o no m'ha concretat és si pensa o quina quantitat exactament pensa o té ja en marxa per a enguany en el tema de la marjal de Pego-Oliva. Això sí que no. Em preocupa que normalment les inversions de la Conselleria de Medi Ambient no són d'aquelles conselleries que ho esgoten. Malauradament quasi sobre diners. No m'explique com poden sobrar diners en una Conselleria de Medi Ambient. Tampoc volem, lògicament, perquè pensem que és absolutament irreal que s'haguera de comprar tota la propietat. Nosaltres també, i en el seu dia, fins i tot quan presentàrem al·legacions els plans rectors estaven absolutament d'acord que sempre que es poguera es mantingueren les activitats tradicionals. O siga, el tema de les salines, m'imagine qui pot ser, però, és una activitat que, a més, considerem absolutament idònia. Amb el que ja no estem tan d'acord és quan hi ha diners de conselleria pel mig, en el tema del Fondo, que hi ha subvencions i, després, considerem que les contraprestacions no es corresponen amb eixes subvencions perquè creem que és una manera de no d'obtenir el suficient rendiment. Això no.

Per tant, nosaltres sí, recolzar el manteniment d'aquestes activitats compatibles amb els espais naturals, encara que això siga mantenir la propietat privada. No tenim cap inconvenient. Però, considerem que hi ha alguns parcs, este de la marjal de Pego-Oliva, el Fondo i algun altre que sí seria convenient augmentar eixa propietat pública. I, malgrat que no ho ens ha concretat, sí que ens agradaria que això de veritat es transformara en una realitat, no solament en un desig, sinó que quan un vol alguna cosa també ha d'anar a buscar-lo.

Gràcies.

El senyor vicepresident primer:

Gràcies, senyor Oltra.

Senyor conseller.

El senyor conseller de Medi Ambient:

Interpel·lació al Consell (resposta del conseller d'Ocupació, senyor Rafael Blasco Castany) sobre política general del govern valencià pel que fa a la inserció laboral al País Valencià, que formula la diputada Dolors Pérez i Martí, del GP Esquerra Unida del País Valencià (RE número 10. 391, BOCV número 39).

El senyor vicepresident primer:

Gràcies, senyor conseller.

Acabat el torn de preguntes, passem al punt 10, que és: Interpel·lació al Consell sobre política general del govern valencià pel que fa a la inserció laboral al País Valencià, que formula la diputada Dolors Pérez i Martí del Grup Parlamentari d'Esquerra Unida del País Valencià.

Té la paraula la il·lustre diputada.

La senyora Pérez i Martí:

Presentar ­opine jo­ en aquestos moments aquesta interpel·lació, conforme l'he presentada: quina és la política general del Govern Valencià pel que fa a la inserció laboral al País Valencià, era una cosa també molt fàcil. No faria falta probablement que hi haguera cap tipus d'intervenció.

No obstant això, senyor conseller, jo pense que per a parlar de la mateixa cal fer, doncs, un viatge al llarg d'allò que han estat els pressupostos de la Generalitat Valenciana per a este any 2000 i continuar els mateixos per a basar-me concretament. I, si vosté m'ho permet, així ho faré.

Jo pense que en la secció 13, que és el programa 322,20, sobre la formació i inserció professional, hauríem d'insistir marcant totes aquelles línies que es van donar i que van ser acceptades per esta Cambra a finals del mes de desembre de 1999 com a pressupostos de l'any 2000.

Així tenim que la Formació Professional, per exemple, teníem 9. 100 milions de pessetes destinats a ella; en la immersió teníem 3. 250 milions: en cases d'oficis i escoles tallers, 6. 185 milions; dedicats als sindicats per aquesta tasca, 1. 425 milions; en el conveni amb Terra Mítica per a formació ocupacional dedicats 100 milions de pessetes; en el conveni amb Ford Motor, Zetec-Se, tenien dedicats 37 milions de pessetes; en els tallers d'inserció laboral, 75 milions de pessetes i en l'equipament de centres col·laboradors s'havien dedicat 100 milions de pessetes.

Aquestes partides, que ascendeixen en més o menys a 21. 414 milions de pessetes, tindrem, crec jo, que estudiar detingudament com són, per exemple, els 175 milions de pessetes destinats a la inserció laboral de la dona, què és el que es pensa fer concretament amb eixa partida o el que la seua conselleria està realitzant sota la seua direcció. I caldria saber quin seguiment realitza, en definitiva, després de la tasca realitzada, quin seguiment realitza en definitiva, com deia, la conselleria en aquest aspecte. O el conveni, per exemple, amb Ford Motor sobre la partida que li havia indicat, la Zetec-Se, de 37 milions de pessetes, quan en estos moments, com vosté sap, 1. 400 treballadors tenen un peu en el carrer, d'eixos solament es quedaran 350 treballant, i eixos 75 milions de pessetes simplement, perquè diguem que eixe departament, el de Zetec-Se i un altre van a desaparéixer, es van a Anglaterra i allí haurà un departament nou que vindrà; també m'agradaria saber si eixos 37. 500. 000 pessetes van destinats per a la preparació dels treballadors en noves tecnologies concretament per al departament que ha de vindre nou. Que si més no estos diners són per a l'any 2000 i eixe departament nou vindrà per al 2001, quan la veritat és que els treballadors probablement es queden molts d'ells al carrer, més de 700, dintre d'aquest any. Eixe aclariment voldria saber-lo.

Al voltant del mes de març, a finals, diria jo, del mes de març va aparéixer una notícia amb una gran alegria per part del senyor conseller, però també de mi mateix i del partit que represente, perquè eren diners que entraven al País Valencià, era com una nova injecció, probablement en aquelles coses que més falta ens fan: el que era la formació dels treballadors i la inserció laboral. Això venia donat en una notícia en què aplegaven al País Valencià del govern central de l'Estat 16. 000 milions de pessetes repartits de la següent forma: en Formació Professional i inserció laboral anàven destinats 10. 551 milions de pessetes i 5. 818 per a cases taller i cases d'ofici, que per a mi, particularment, com una opinió molt particular, ens semblen molt interessants com alternativa, perquè tots no accedeixen, no poden estar preparats per la seua capacitat.

Aquests 21. 000 milions de pessetes jo estime que està molt bé, el pressupost va estar molt bé. Però sap el senyor conseller en aquestos moments quants treballadors i treballadores s'integren al món laboral o té previst que s'hagen d'integrar eixa inserció laboral en una partida concreta, però que poden eixir de totes les partides que li he indicat, perquè totes poden tindre vies adequades al que és la inserció laboral que es poden complir? Quin llocs de treballar, en definitiva, es podrien complir? Home, a mi que em preocupa moltíssim Terra Mítica i que, com sap el senyor conseller, li he fet fa uns dies una pregunta en la que supose que em contestarà abreviat, perquè vosté em sol contestar molt ràpidament, probablement la conselleria que més ràpidament contesta, doncs també estic preocupada per saber com eixa inserció, perquè un nou tema és el que són els parcs temàtics, en este cas Terra Mítica, això és una inserció laboral molt particular perquè els treballadors i treballadores han d'estar especialitats no solament en cuina, no solament en atenció a vendre qualsevol cosa que allí es presente sinó en activitats creatives, que a mi em sembla que és una inserció que s'ha de tindre en compte i que formarà part del que diem eixa preparació d'estudis que vosté té a be donar-los mitjançant estos 100 milions de pessetes.

A mi m'agradaria saber, en referència a eixa inserció, si pensa el senyor conseller. o els diners s'han donat per a què eixos llocs siguen de qualitat, jo no dic que fixes perquè durant uns mesos a l'any supose que estarà tancat, en relació al que la climatologia indique, però supose que estarà tancat perquè és un parc temàtic dedicat més bé per a la zona estiuenca, per a la zona de la primavera, estiu i un poc de la tardor, per tant, uns mesos estarà tancat. Però sí si dintre d'eixa flexibilitat, el que signifiquen els temporals, els contractes temporals, els sous van a ser dignes. I sí que m'agradaria saber, a banda d'haver-li-ho preguntat per escrit, si eixos sous dignes van a estar en referència al que va a ser la seua qualificació per mig d'estos cursos que es van a donar per a la seua reinserció laboral.

Gràcies, senyor conseller.

El senyor vicepresident primer:

Moltes gràcies, senyora diputada.

Senyor conseller, senyor Blasco.

El senyor conseller d'Ocupació:

Moltes gràcies, senyor president.

Li agraïsc a la il·lustre diputada del Grup Parlamentari d'Esquerra Unida del País Valencià la seua intervenció, perquè quan va fer la interpel·lació el text de la mateixa a mi m'havia deixat d'alguna forma un poc desconcertat. I vull dir-li que he estat un poc de temps reflexionant sobre de quina forma li podria a vosté aclarir el sentit de la seua interpel·lació en la mida en què inclús em costava prou situar inclús semànticament la formulació de la seua interpel·lació quan parlava de quina era la política general d'inserció del Govern Valencià en el mercat laboral valencià. Sobretot perquè jo crec que podríem haver-nos quedat en una referència de caràcter general, que segurament no li haguera donat complida resposta al que vosté plantejava. I ara, amb la seua intervenció, vosté ha concretat i això ens ajuda un poc a què la meua resposta li siga, jo crec, més clara.

Dir-li que per inserció laboral s'entén el trànsit fonamentalment que hi ha entre les persones que estan desocupades en l'obtenció d'un lloc de treball. I que dins els objectius prioritaris d'este govern està l'aconseguir la màxima ocupació d'aquelles persones que no tenen encara un lloc de treball estable en la nostra comunitat. Com es fa això? Això es fa a través d'un pla operatiu que té la Generalitat Valenciana plantejat fins a l'horitzó de l'any 2006 i que a més fa possible el que no solament s'impulse una sèrie de polítiques actives d'ocupació sinó que centrem els esforços fonamentalment en un tipus de formació que faça viable una inserció laboral, d'acord amb les demandes que hi ha en el teixit productiu de la nostra economia.

I això estem fent-ho amb distints programes, que després van concretant-se, alguns d'ells vosté ha fet referència, que tenen les seues dotacions pressupostàries, però que estan donant uns resultats concrets. Les formes en les que estes dotacions pressupostàries ­vosté sap que això pot tindre un seguiment perfecte i que cada vegada que s'ha assumit un compromís per obrir alguna línia de formació amb una vinculació clarament ocupacional­ es fa amb un seguiment que tanmateix quan es violenta qualsevol dels acords pels que s'han donat este tipus de línies pressupostàries o de programes concrets, immediatament és perfectament retirable eixe tipus de subvencions o d'ajudes.

Pel que afecta a la nostra comunitat este pla operatiu està recolzat fonamentalment en una sèrie de línies específiques. La primera d'elles és la de l'impuls d'una formació professional ocupacional encaminada a donar solució a aquells majors de setze anys que estiguen inscrits en les oficines de desocupació. I després insistint en una sèrie de línies que fan referència als col·lectius que tenen més difícil la seua inserció sociolaboral, concretament el col·lectiu de les dones, el col·lectiu dels joves de menys de 25 anys, el col·lectiu dels majors de 45 anys que siguen aturats de llarga duració i que tinguen càrregues familiars, i també el dels discapacitats.

Tot això està donant que dins els pressupostos als que vosté ha fet referència, que són de la Generalitat, estiguen donant fins a estos moments un resultat desigual, però jo crec que està aconseguint-se l'objectiu que perseguíem. I era aconseguir una màxima inserció en aquelles persones que reuneixen els requisits per a cadascú d'estos col·lectius.

Vull significar-li a vosté que en l'últim any en la Comunitat Valenciana s'han donat 44. 910 accions d'inserció, de les quals corresponen al voltant de 30. 000 a la província de València, unes 12. 000 a la província d'Alacant i unes 4. 500 a la província de Castelló. És a dir, que estem en uns nivells òptims, com no pot ser d'una altra forma, segons es desprén dels resultats de la disminució que vostés coneixen perfectament de l'atur en la nostra comunitat. És a dir, que la inserció laboral que està donant-se en la nostra comunitat ­la dada que li acabe de donar a vosté és que en l'últim any 44. 910 accions d'inserció directes per part de la Generalitat­ expressen un nivell de compliment en el que són els compromisos d'inserció laboral per part del govern de la Generalitat, jo els qualificaria d'òptims, i que tanmateix tenen la seua concreció en totes les línies que vosté ha assenyalat.

I dir-li també que tots els compromisos que s'ha assumit des del punt de vista de formació en línies incentivades per part de la Generalitat Valenciana, tanmateix que estan destinades a complir cada vegada en major mida una formació que responga als interessos de les empreses en les que estan vinculades. Vosté ha fet referència al cas de Terra Mítica, jo vull dir-li que li contestaré, com vosté ha assenyalat també, més detalladament. Però no li càpiga a vosté cap dubte que quan estem apostat per este tipus d'iniciatives, estem apostant per un tipus de treball de qualitat que té molt poquet que veure ja en el que eren les antigues tradicions de buscar, com vosté ha assenyalat, cuiners, ordenances, etcètera, etcètera, perquè hui un parc temàtic té unes qualificacions completament distintes a la idea que tradicionalment hem tingut, i on el més avançat dels esquemes de la cultura de l'oci i de les noves tecnologies requereixen també un tipus de preparació, de formació i de llocs de treball que no tenen res que veure amb el que passava anteriorment en el que era la qualificació professional.

És a dir que, per a sintetitzar-li a vosté, dir-li que el número d'inserció laborals que es donen a la nostra comunitat estan en un nivell que jo qualificaria d'òptim en relació a la política que està resultant en estos moments en la nostra comunitat. I dir-li també que la formació professional, el nivell de qualificació que hui en dia està exigint-se, que no és tampoc un referent exclusivament per a la nostra comunitat sinó que és una conseqüència de l'aposta que estan fent tots els països, sobretot els europeus després de l'última cimera de Lisboa, està també tenint la seua correlació en esta comunitat on estem apostat per un tipus de formació que vaja abandonant les línies tradicionals, que estiga cada vegada més vinculada a les noves tecnologies i als nous jaciments d'ocupació que estan aflorant i que, tanmateix, estiga en funció de la demanda del teixit empresarial de la nostra comunitat.

Gràcies.

El senyor vicepresident primer:

Moltes gràcies, senyor conseller.

Per a la rèplica, la diputada Dolors Pérez té la paraula per cinc minuts. Senyora diputada.

La senyora Pérez i Martí:

Gràcies, senyor president.

Senyor conseller, m'explicava vosté que la inserció laboral efectivament està en el trànsit, diguem, en tota aquella gent que ha tingut un treball o que mai ha tingut un treball i que cal preparar-la i insertar-la en el que és la vida laboral o que passe d'un treball a un altre. A mi no m'agradaria, i espere que això vosté ho prenga com una broma, no m'agradaria que la inserció laboral estiguera solament dedicada per a tota aquella gent que representa l'I+D en el món o el mundo mundial de la globalitat, que és la gent entre 25 i 35 anys. Sembla ser que això és simplement el que significa l'I+D. Jo pense que també els majors de 35 a 45 anys, un col·lectiu que a l'edat de 45 anys la majoria d'elles i d'ells estan en un procés encara criar els fills, que han deixat de treballar pel que siga, perquè han tancat els seus llocs de treball o perquè han sigut botats al carrer per regulació de plantilles, etcètera, eixa gent també entraria dintre d'eixa inserció laboral, fonamental, perquè encara tenen família molt menuda, han de tirar-los endavant a tot el món. I és importantíssim, perquè això al cap i a la fi forma també part de la nostra riquesa, d'eixa renda per càpita que necessàriament ens agradaria que fóra tres vegades més, perquè el que menys té tinguera un poquet, tinguera un poquet. Perquè hui la renda per càpita la mesurem, i és una mentida, ja que quan la mesurem i està bé resulta ser que hi ha molts que no tenen absolutament res.

Vosté m'ha parlat que la inserció laboral, sobretot la formació ocupacional, està dedicada per als majors de setze anys, dones i discapacitats. En eixa part estava bé. He fet la referència per basar concretament la pregunta, la interpel·lació caldria dir, conforme l'havia feta, perquè jo també entenia que no quedava suficientment clar quan la vaig agarrar, i l'havia de fer. Per tant, ahí estaríem totalment conformes.

Però em queda una pregunta per fer-li i un aclariment. La pregunta és: Parlem que en aquest any 1999 s'han inserit 44. 910 llocs de treball. Seria important saber, sobretot per a fer política que toque terra, sobretot per a no fer eixa política de ciència ficció que moltes vegades, per mancança d'informació, solem fer involuntàriament tots, tant el govern com l'oposició, a mi m'agradaria saber, eixos contractes, si s'ha tingut en compte que no són contractes de cap de setmana; si se sap, conseller, si eixos contractes són contractes no malbaratats en hores/preu per elles. M'explique? Si són contractes que fins i tot porten que els hagen donat, i em conformaria, a un 80% d'eixos 44. 910 llocs de treball, llocs fixes. Ja em conformaria que fóra així. M'agradaria que vosté m'ho explicara un poquet si calguera, perquè és important.

I, com no? , a mi m'agradaria incidir en un aclariment sobre Terra Mítica. Parlar de Terra Mítica no és per allò de la guerra de Terra Mítica i conforme ha estat feta, que lògicament tot el món sap que nosaltres, Esquerra Unida del País Valencià, no ha estat d'acord conforme ha estat creada. No és que estiga en contra que existisca un parc temàtic d'eixes característiques, considerem que n'haurien d'haver més, però no d'eixa forma. Però bé, ja que Terra Mítica està vetlada econòmicament amb diners dels valencians, amb pressupost de la Generalitat Valenciana, lògicament hauríem de saber com anaven a ser eixos llocs de treball, quina categoria després dels cursos s'anava a donar a aquelles persones que anaven a realitzar els cursos, i si la gent que després de tindre els cursos i està titulada, digam, amb algun tipus de garantia, si el sou que anava a rebre anava a ser realment en relació a eixos cursos i a eixa titulació que anava a tindre, si anava a estar pagada com calia mitjançant els convenis generals o si anava a estar pagada per davall mà.

I això no li ho preguntava simplement perquè, mire, a mi se m'ha ocorregut que li vaig a preguntar açò al conseller, sinó perquè ací, des d'esta tribuna, li denuncie que s'ha cridat a persones per a treballar en Terra Mítica pagant-los a la meitat del que diu un conveni, malbaratant, per tant, les vides i hores de treball d'eixos treballadors, i a més exigint-los que han de treballar d'entrada dotze hores seguides, sense cobrar una hora extra. Jo sé que existix l'oferta i la demanda, però com que això està ahí, com que açò al cap i a la fi està mantingut, en part, torne a repetir, amb pressupost de la Generalitat Valenciana i, per tant, amb diners dels impostos de tots els valencians, perquè no passe volia eixe aclariment. I si no estiguera, si això no s'ha contemplat, sí que m'agradaria que, en ares de la formació que té el senyor conseller, tinguera en compte tindre alguna clàusula que això ho poguera regular, perquè al cap i a la fi s'inaugurarà i estarà fet per la Generalitat Valenciana mateixa.

Per tant, eixos llocs de treball indirectament formarien part i entrarien a formar part de la nostra consciència si no estigueren ben considerats, si no estigueren no ben considerats, correctament considerats, com marca la llei.

Gràcies, senyor conseller.

El senyor vicepresident primer:

Moltes gràcies, senyora diputada.

Senyor conseller, per a rèplica, un temps de cinc minuts.

El senyor conseller d'Ocupació:

Moltes gràcies, senyor president.

Il·lustre senyora diputada.

Jo crec que algunes de les afirmacions que vosté fa possiblement responguen a una inquietud per assegurar-se que no es puguen cometre ningun tipus d'irregularitats dins del que és la intermediació laboral o dins del mercat laboral. Jo compartisc amb vosté eixa inquietud, si és que es dóna en eixos exemples, però jo diria que no hi ha motius que permeten estar en una situació alarmant. És més, l'exemple que vosté ha. Jo no conec l'exemple eixe que vosté ha dit d'allò de Terra Mítica, però la veritat és que em costa pensar que s'haja fet una proposta d'eixe tipus, perquè això seria tornar a l'etapa de la preindustrialització, del segle XVIII, i poc més o menys que ens voríem en l'etapa descrita per Dickens, que jo crec que no seria molt homologable als temps en què estem vivint. Però en qualsevol dels casos, si es dóna alguna barbaritat d'este tipus, seria convenient no solament rebre la informació sinó que, en el context en què ens pugam menejar, ens poguérem intercanviar eixa informació per a perseguir d'alguna forma este tipus d'abusos, que em pareix absolutament desgavellat que es donen hui en dia.

La seua preocupació perquè els fons públics estiguen ben destinats i els compromisos que s'assumixen des del punt de vista de la inserció laboral, de cara a aquells col·lectius que tinguen més dificultats per a entrar en el mercat laboral, jo crec que vosté pot tindre en estos moments la confiança que, dins dels errors normals i humans que es puguen cometre, estem portant d'una forma molt escrupolosa el seguiment d'esta situació.

I això és el que explica, i no una altra cosa, els excel·lents resultats que estan donant-se en esta comunitat, que no són fruit d'una casualitat o d'una conjuntura, com és diu a vegades, sinó que estan expressant mes a mes, i ojalá dure molt esta situació, estan expressant mes a mes que està fent-se un seguiment i està portant-se amb moltíssima seriositat tot allò que comporta la millora de les relacions laborals i la millora de la creació de llocs de treball. Fins el punt que, com vosté molt bé sap, en l'últim any esta comunitat és una comunitat que ha vist reduïdes les seues taxes d'atur en un 15%, quan en la resta d'Espanya han arribat a un 5,9% només, i que des de juny del 95 fins a hui en dia s'ha reduit l'atur en esta comunitat en més d'un 50%. Vol dir que la xifra que jo li donava abans, que estem en unes accions d'inserció en l'últim any només de 40. 000 i pico casos, conforme li he dit, està comportant que els compromisos institucionals que es prenen estan duent-se amb moltíssima seriositat.

On és on hem de centrar l'esforç? I això esta en la línia del que vosté també assenyalava. En estos col·lectius, que tenen especialment dures les seues possibilitats d'entrar en el mercat laboral, és on des de les institucions públiques hem de ficar l'accent per millorar les seues condicions. Perquè, efectivament, no estem creant llocs de treball o pensant en una inserció laboral exclusivament en les capes més altes "del mundo mundial", que vosté assenyalava, que estan vinculades a les noves tecnologies. Ahí és on no sol haver encara molt de problema. Hui, desgraciadament, les taxes d'atur que encara tenim en esta comunitat precisament fan referència a aquells col·lectius que tenen una deficient preparació o formació, i per això és perquè li insistia en la conveniència en este moment d'insistir en les fórmules de formació més adequades per a qualificar la gent en el sentit que puga entrar a treballar en les millors condicions.

I d'eixa forma, dins del pla general que vosté ha assenyalat abans i que jo li he significat també al principi, és on estem duent a terme el major esforç. En el Pla per una ocupació estable en esta comunitat, que estem incentivant-lo des de la Generalitat Valenciana mateixa, en estos moments estem destinant 2. 000 milions de pessetes exclusivament per a incentivar la contractació estable de persones amb discapacitats físiques, psíquiques o sensorials.

Estem destinant, per exemple, dins del marc general del que destinem al col·lectiu de les dones, 150 milions de pessetes a incentivar la contractació estable en el cas de la dona, i amb 126 milions de pessetes per a este any en concret per a poder crear allò que es diuen servicis de proximitat, perquè aquelles dones que tinguen ocupacions laborals puguen veure's descarregades de les seues ocupacions familiars, etcètera.

I estem destinant 182 milions de pessetes per a fer actuacions preferents en barris on la gent jove, menors de vint-i-cinc anys que tenen problemes de marginalitat, puguen tindre les seues ocupacions corresponents. I ahí és on estan encarrilats també la major part dels esforços, que vosté ha ressaltat que tenen una eficàcia notable, com són les escoles taller, les cases d'ofici o els centres d'informació o inserció, on estem inclús intentant sobrepassar el grau d'acompliment dels nostres compromisos en estos moments i derivant-los, com vosté ha assenyalat també, cap a aquelles persones majors de quaranta-cinc anys que tenen més dificultats, perquè en molts casos ja són aturats de llarga duració, i a més tenen càrregues familiars.

És a dir, que l'esforç que estem fent des de l'administració fonamentalment va encarrilat no a persones que tinguen un nivell de formació alt, que hui no és allò més preocupant, sinó aquelles persones que, pel seu nivell d'educació o de formació o perquè no han tingut possibilitats en la vida de tindre el grau de capacitació necessari, no estan tenint encara les oportunitats sobre això. I tot això és el que està fent possible que inclús en estos col·lectius estiga rebaixant-se de forma inequívoca els seus percentatges de desocupació.

Vull ficar-li un últim exemple. Vosté sap que el mes d'abril ha sigut un mes especialment interessant o important per a esta comunitat, en què per primera vegada hem rebaixat del 8% el nivell de desocupació que tenim en esta comunitat. En eixe sentit vull dir-li que, igual que en el sector masculí s'ha baixat, s'ha reduït la taxa de desocupació del mes anterior a este mes en un 3,26%, en el de la dona ha sigut en un 3,97% i en els menors de vint-i-cinc anys ha sigut en un 4% i pico.

Vull dir que està hui incentivat-se i estan incorporant-se al món laboral, com no podia ser d'una altra forma, aquells col·lectius que també representen hui majoritàriament la bossa més important dins de la desocupació que tenim en la nostra comunitat. Però això és expressió també que estem encertant en un impuls de polítiques actives d'ocupació, que estan fent possible que estos sectors més discriminats tinguen més oportunitats per a entrar en el món de treball.

Si es mantinguera esta tendència, i ojalá puga ser això possible en els pròxims mesos, jo li dic que estos col·lectius a què vosté fea referència van a tindre una oportunitat d'anar reequilibrant-se en relació al sector masculí. Pense vosté que en la nostra comunitat en estos moments per primera vegada, per primera vegada, els menors de vint-i-cinc anys ja tenen una taxa de desocupació per davall del 9%, cosa insòlita respecte al que passava fa escassos mesos en esta comunitat.

És a dir, que sí que estem incentivant i estem treballant en una línia que està donant els seus resultats, però que jo crec que poden inclús en allò que queda de legislatura donar-nos una situació òptima cap a eixe objectiu, que compartim i que no és un objectiu exclusiu del govern sinó que és un objectiu que ha de compartir-lo tota la societat, les senyories de l'oposició, les del govern i la resta de les institucions, com és arribar a una situació de plena ocupació, en què les últimes dades estan demostrant-nos que és possible arribar a això.

El senyor vicepresident primer:

Vaja acabant.

El senyor conseller d'Ocupació:

També vull dir-li ­i acabe, president­ una cosa en què vosté tenia raó. Si vosté em pregunta si el nivell de contractació, de fórmules contractuals, pense jo que estan en un nivell encara de dignitat, d'estabilitat, de retribucions adequades, li diré que no. Li diré que jo crec que l'esforç que cal fer en eixe sentit és molt més gran del que hem fet fins ara, i és necessari anar aconseguint no solament haver resolt un problema clau que ha sigut la falta d'ocupació, cosa que estem en vies de solucionar-ho, sinó que ara el que cal fer és treballar per aconseguir un tipus d'ocupació que siga de qualitat, estable i de dignitat, com es mereix qualsevol persona que opte a una oportunitat de treball.

Gràcies.

Interpel·lació al Consell (resposta del conseller de Sanitat, senyor José Emilio Cervera Cardona) sobre política general de la Conselleria de Sanitat en matèria de recursos estructurals, tècnics, humans, etc. , pel que fa als serveis de psiquiatria infantil en la sanitat pública al País Valencià, que formula la diputada Àngela Llinares i Llorca, del GP Esquerra Unida del País Valencià (RE número 10. 394, BOCV número 39).

El senyor vicepresident primer:

Gràcies, senyor conseller.

Continuem amb el punt 11, que és la interpel·lació al conseller de Sanitat sobre política general de la Conselleria de Sanitat en matèria de recursos estructurals, tècnics, humans, etcètera, en relació amb els serveis de psiquiatria infantil a la sanitat pública del País Valencià, que formula la diputada Àngela Llinares Llorca, del Grup Parlamentari Esquerra Unida del País Valencià. Té la paraula la il·lustre diputada.

La senyora Llinares i Llorca:

Senyor president.

Senyores diputades i senyors diputats.

Senyor conseller.

Al mes d'octubre i a petició d'Esquerra Unida va vindre vosté a comparéixer per a explicar-nos la seua possible actuació sobre salut mental. Les coses de d'aleshores a hui no han canviat massa, les paraules en paraules queden.

Hui, com a aleshores, Esquerra Unida continua estant sensibilitzada perquè tenim moltes reunions amb associacions com Afema perquè ens expliquen els pares i les famílies que tenen malalts mentals a casa, estem sensibilitzats respecte a este problema, per això estem una altra vegada ací, com estarem moltes més vegades durant aquesta legislatura per a parlar de salut mental.

Hui és la salut mental infantil, la salut mental dels xiquets. I no puc deixar de començar dient que és descorazonador llegir la seua pròpia legislació al respecte. En el Decret 81/1998, de 4 juny, on es defineixen i estructuren els recursos sanitaris d'assistència psiquiatra, sols de passada es parla de salut mental infantil, en l'article 17, unitats específiques, que diu: "Podran crear-se unitats específiques de trastorns de l'alimentació o altres, així com, en el seu cas, de salut mental infantil i psicogeriatria". En el seu cas. Està clar que poc problema és per al govern de la Generalitat la salut mental infantil. És un assumpte menor per a la Conselleria de Sanitat. En el seu cas. No és un assumpte que tinga entitat pròpia. Amb aquesta filosofia no hi ha centres d'atenció específiques per a menors malalts mentals i tampoc unitats d'hospitalització específiques ni de dia ni de llarga estància, ni d'adults. No hi ha centres d'atenció específiques. No hi ha dades de psiquiatria infantil, sols de psiquiatria en general.

No sembla que importe massa la psiquiatria infantil ni l'adolescent. Però, s'enganyen, senyor conseller, i s'enganyen d'un bon tros. No donen importància a una malaltia infantil. I s'enganyen perquè un test dels adults amb malalties greus van començar a manifestar-se els seus símptomes quan eren xicotets. Cal, doncs, donar-li molta importància al diagnòstic precoç. Cal sensibilitzar-nos de la necesitat de posar-li remei o, almenys, començar a tractar prompte estes malalties, perquè, com totes les malalties, si s'agafen prompte tenen remei, però si s'espera massa no, com totes les malalties, ni més ni menys.

Però si en les persones majors el problema de la malaltia mental és greu, en els xiquets i en els adolescents és molt pitjor. Les persones majors, la societat que els envolta ja sap que són malalts. I ara se'ls tracta quasi sempre mal, però amb coneixement de causa. Ara bé, en els xiquets i en els adolescents no sempre el diagnòstic es fa prompte. És possible que passe molt de temps sent simplement xiquets mal criats o xiquets molt vius, excuses que emmascaren la malaltia. En general, la malaltia tarda en detectar-se. El diagnòstic precoç sempre és important perquè permet intervindre a temps. El pronòstic depén que hi haja un bon pronòstic a temps i una correcta atenció des del principi. Però, senyor conseller, caldrà tindre especialistes en psiquiatria i psicologia de la infantesa i de l'adolescència. Cal tindre professionals en la formació específica que aquestes edats i aquestes patologies exigeixen. Nosaltres, que donem un títols universitaris de qualsevol cosa, no reconeixem oficialment les especialitats de psiquiatria, psicologia, de xiquets i adolescents. Caldra prendre solucions al respecte, senyor conseller.

Ací a la comunitat, sent important que el diagnòstic siga precoç, en aquest cas tenim igual. Perquè, després, una vegada diagnosticat, la manca d'especialistes, la manca de centres específiques i d'unitats específiques hospitalàries per a atendre als xiquets i als adolescents fa que el seguiment de la seua malaltia siga dificultós, siga impossible. Sense anar més lluny, ací a València, en uns dels centres de psiquiatria infantil no hi ha psicòleg. S'ha de psiquiatritzar tot. O com? Què fan? Doncs, si s'ha de psiquiatritzar tot tenim un psiquiatra per cada 53. 000 menors a Espanya. Al País Valencià no sé, no he trobat la dada, però serà per l'estil. Grans llistes d'espera, o bé no els assisteix ningú. A Alacant sols existeix a la comarca una unitat de salut mental. Està ubicada al centre de salut de l'Hospital Provincial. Atén a l'any a 400 xiquets en primera visita, i altres 2000 en consultes de seguiment.

L'equip multidisciplinar, format per un psiquiatria, un psicòleg, un ATS i un auxiliar administratiu, ha de fer front a una població infantil de 75. 000 a 100. 000 xiquets, quan les recomanacions de les societats científiques estableixen que cal un equip per 20. 000 i 30. 000. Recorde que és l'única unitat de salut mental que existeix en la província com a tal. Lògicament, no pot desenvolupar programes específics de tractament, no pot abarcar més que les consultes habituals. En altres comarques es presta atenció psiquiàtrica a menors sense equip multidisciplinar. O siga, es fa el que bonament poden els metges.

Si ens fixem ací a València hi ha la unitat de psiquiatria infantil de La Fe, que atén a 2. 000 xiquets anuals, dels quals 150 són de primera vegada. I la llista d'espera és de 6 a 8 mesos. Torne a repetir, senyor conseller, de 6 a 8 mesos. Vosté sap l'angúnia per a la família que representa això? I altres unitats de salut mental més. I el psiquiatra que actua a l'Hospital General. Tots aquests atenen com poden a la infantesa. On estan, senyor conseller, les 7 unitats de salut mental infantil-juvenil que vosté va dir en esta trona que existien al País en la seua compareixença del 28 d'octubre passat? On estan i amb quin personal compten? O va ser un faró?

Cada vegada més els metges generalistes i els pediatres detecten trastorns mentals en xiquets i, lògicament, els envien a les unitats infantils de salut mentals, però no n'hi ha. No és problema per a la Generalitat solucionar aquestos problemes a malalts i família. El 20% dels menors espanyols necessita en algun moment tractament psicològic o psiquiàtric abans del 18 anys. Un 10% dels xiquets sofreix depressió infantil. Malgrat tot, no s'obrin els camins per a solucionar el problema. Falta voluntat política per a solucionar l'atenció psiquiàtrica a tots els nivells i, sobretot, a l'infantil. (Remors. Pausa) ­Quin embolic tenen estos-. I si cal ingressar el menor a un hospital ja el problema és insoluble. I és impossible perquè no hi ha llits per a xiquets amb problemes mentals. A la província d'Alacant no hi ha ni un llit específic. Quan hi ha problemes psiquiàtrics infantils els ingressen en pediatria. I no està bé això, senyor conseller, no és convenient. I als adolescents els ingressen on poden. L'excusa de la inexistència de llits és que com quasi mai s'ha necessitat hospitalitzar a cap xiquet, doncs, perquè tindre els llits? Com quasi mai es necessita la porta d'urgència en una discoteca, en el moment que hi ha un accident, doncs, es moren 50. Total.

A València i a Castelló tampoc hi ha llits d'hospitalització per a xiquets amb problemes psiquiàtrics. Vosté ha promés en la premsa, que és on es prometen les coses, la creació de 14 places d'hospitalització psiquiàtrica infantil en 5 centres de la comunitat: Provincial de Castelló, San Joan d'Alacant, La Fe, Sagunt, el Clínic i el Hospital d'Elx. Estan ja funcionant? Quan pensa que estiguen en funcionament?

Mire, senyor conseller, el que no pot ser és que si cal internar a un adolescent o xiquet per a mitjana estada o necessita anar a un centre de dia, només poden anar a un centre d'adults. I això sí que és desolador. És la destrucció total de l'adolescent o del xiquet. Es la nada. I li ho dic en castellà perquè em resulta la frase més bonica que "el res". I si es queda el xiquet a casa és la destrucció de la resta de la família. Exemples en té massa en la premsa i en la tele. I la veritat és que no incidiré en això perquè no és necessari des d'esta trona contar eixes coses.

Senyor conseller, prenga-s'ho seriosament, que és xiquets són el futur, però són fràgils. I aquesta societat que hem construït tan insolidària, tan competitiva, tan deshumanitzada els afecta molt, els ataca. Hui hi ha malalties que decauen i unes altres que augmenten, i entre les que augmenten està la salut mental, i, dins de la salut mental, aquella que estem pràcticament descobrint ara és la salut mental dels xiquets. Demostre'ns la seua sensibilitat, senyor conseller.

Moltes gràcies.

El senyor vicepresident primer:

Moltes gràcies, il·lustre diputada.

Senyor conseller.

El senyor conseller de Sanitat:

El senyor vicepresident primer:

El senyor conseller de Sanitat:

El senyor vicepresident primer:

Senyora diputada, per a rèplica té un temps de cinc minuts. (Remors)

La senyora Llinares i Llorca:

Una miqueta descorazonadora la seua resposta, senyor conseller. Jo li presentava esta interpel·lació perquè pense que tot ha de començar a estructurar-se. I hi ha coses que estan més estructurades i coses que estan menys estructurades.

El 28 d'octubre ­o quan fora, en el mes d'octubre­, li vaig dir que açò de les malalties mentals començava ara, el dia que van començar a llevar els manicomis, però que a continuació calia fer tota una sèrie d'infrastructures, i el dia en què van considerar que un malalt mental és un malalt. No és un boig sinó que és un malalt, igual que el malalt del fetge, i que feia falta una sèrie de teràpies per a ser curat. Però és necessiten totes eixes infrastructures. Jo si li presentava esta interpel·lació era una miqueta per a espentar-lo i perquè vosté vinguera ací amb una miqueta de planificació, però de veritat l'única planificació que ha dut és. bé, que sí que va a preocupar-se pels especialistes, que va a fer un curs de cent hores. Però, mire, el decret de la Generalitat Valenciana parla, en salut mental, d'unitats de salut mental, d'hospitals de dia, d'unitats d'hospitalització psiquiàtrica d'aguts, d'unitats d'hospitalització d'estada mitjana. Jo esperava, i desitjava ­per això li presentava eixa interpel·lació­ que vosté vinguera ací i diguera: "Unitats de salut mental amb un departament específic per a xiquets, amb parets i tot això ben diferenciat. " Perquè vosté s'ha posat ahí a parlar d'adults. Xe, no parle d'adults! Vosté sap el que és clavar a un adolescent en un psiquiàtric amb persones majors? No el recupera en la vida, no el recupera. I la família és possible que no el recupere tampoc en la vida. Llavors, jo esperava que vosté vinguera i parlara de les unitats de salut mental i, en eixes unitats de salut mental, específicament per als xiquets i per a adolescents perfectament separats. Inclús que entraren per portes diferents, les que posava per a xiquets.

Hospitals de dia. Com vosté estructurava això dels hospitals de dia? Perquè, mire, hi ha una altra cosa. El xiquet estan tractant-lo, o bé l'han donat d'alta, i el xiquet torna a l'escola. Mire, jo he tingut xiquets cecs, i venia una persona allí i amb la màquina aquella que li vaig contar del braille, que passaven d'un llenguatge a un altre, ho aclarien, però tenien un punt de recolzament, una persona que el recolzava. Els sords tenen una persona de recolzament. Però quan torna a l'escola un xiquet que l'han donat d'alta, quina protecció té? Damunt tan cruel que és la societat i tan cruel que són els xiquets per a burlar-se. O siga, com té vosté dissenyat això. Això volia que em contara.

Unitats d'hospitalització psiquiàtrica d'aguts, que de tant en tant es dóna, de tant en tant es donen eixos casos. No pot ser en les unitats de pediatria. No, senyor conseller, de cap manera. Moltes n'ha posat? No n'ha posat cap, no n'hi ha cap. Però on les posa vosté? I diferenciats, perfectament diferenciats de les altres. És que es necessita una cura especial, és que es necessiten unes coses especials. Tot no és igual. Si resulta que tenim un lloc per als infecciosos, tenim un lloc per als qui s'acaben d'operar, tenim un lloc per a les parturientes, tenim un lloc també per als xiquets amb malalties mentals, però un lloc específic on estan totes les coses.

Unitats d'hospitalització d'estada mitjana. També esperava que això m'ho contara. Esperava jo que vosté vinguera amb una planificació de tota la salut mental, però una cosa detalladeta i que em diguera: "Mire, açò es pot fer en déu anys. No pot ser de seguida, en déu anys. Posarem quatre llits allí, quatre llits allà, un hospital de dia. " Eixes concrecions esperava.

Llavors, senyor conseller, li presentaré una moció, lògicament, subsegüent, instant que totes estes coses es facen.

Moltes gràcies, senyor president.

El senyor vicepresident primer:

Moltes gràcies, senyora diputada.

Senyor conseller, per a rèplica. (Remors)

El senyor conseller de Sanitat:

El senyor vicepresident primer:

Senyories, se suspén el Ple, que es reprendrà demà a les 10 del matí.

(S'alça la sessió a les 19 hores i 30 minuts)

