Ple de les Corts Valencianes celebrat el dia 28 de juny de 2004. Comença la sessió a les 10 hores i 31 minuts. Presi-deix el Molt Excel·lent Senyor President Julio de España Moya. Sessió plenària número 27. Primera reunió.

Debat i votació del Dictamen de la Comissió d'Obres Públiques i Transports sobre el Projecte de llei d'ordenació i foment de la qualitat de l'edificació (BOCV número 46)

El senyor president:

S'obri la sessió.

Bon dia, senyors diputats i senyores diputades.

Entramos en el punto número 1 del orden del día, que diu: Debat i votació del dictamen de la Comissió d'Obres Públiques i Transports sobre el Projecte de llei d'ordenació i foment de la qualitat de l'edificació.

El senyor Ferraro Sebastiá:

Gràcies.

Molt excel·lent senyor president, il·lustres senyores i senyors diputats.

Em correspon com a president de la Comissió d'Obres Públiques i Transports, i per acord unànime d'esta, realitzar la presentació del dictamen per al Projecte de llei d'ordenació i foment de la qualitat de l'edificació.

Este projecte de llei va ser presentat en les Corts Valencianes el passat 26 de novembre del 2003, i tramitat per la Mesa de la cambra en la seua reunió de 2 de desembre, sent publicat en el Butlletí Oficial de les Corts Valencianes número 26, de 30 de desembre de 2003.

El termini per a la presentació d'esmenes va finalitzar el dia 17 de febrer de 2004 i es varen presentar dos esmenes a la totalitat, una del Grup Parlamentari Socialista i una altra del Grup Parlamentari Esquerra Unida-Els Verds-Esquerra Valenciana: l'Entesa, que es varen rebutjar en la sessió plenària celebrada el 31 de març del 2004.

Una volta rebutjades estes esmenes a la totalitat, la Comissió d'Obres Públiques i Transports, en reunió celebrada el 21 d'abril de 2004, realitzà la recepció d'esmenes i el nomenament de la ponència encarregada d'informar el projecte de llei, al qual havien sigut presentades un total de 59 esmenes parcials, 3 del Grup Parlamentari Popular, 17 del Grup Parlamentari Socialista i 39 del Grup Parlamentari Esquerra Unida-Els Verds-Esquerra Valenciana: l'Entesa, i la ponència va emetre el seu informe el mateix dia de la recepció, açò és, el dia 21 d'abril del 2004.

La Comissió d'Obres Públiques i Transports es reuní l'11 de maig per a aprovar el dictamen que hui presente davant de les seues senyories.

Durant el debat en comissió varen ser aprovades un total d'11 esmenes parcials. Com es desprén d'allò que s'ha assenyalat ha existit un debat important entorn d'este projecte de llei que en estos moments, per al seu debat davant del ple de la cambra, s'han mantingut un total de 44 esmenes, 15 del Grup Parlamentari Socialista i 29 del Grup Esquerra Unida-Els Verds-Esquerra Valenciana: l'Entesa.

Senyories, el contingut del projecte de llei que hui presente versa sobre un tema de gran importància política, fonamentalment per dos motius. D'una part, la seua àmplia incidència social ja que hi ha molts ciutadans i ciutadanes que aspiren a disposar d'una vivenda en les millors condicions d'edificabilitat i, d'una altra, perquè enfront d'un desenrotllament constructiu sense contenció, hem de procurar una edificació idònia, adequada a l'entorn i que no sols done respostes als problemes actuals sinó que partisca, a més, d'una anàlisi realista de futur.

Pels motius que he indicat a les seus senyories i per altres que vostés sense dubte coneixeran, el projecte de llei és de molta importància i requerix, com es va fer en la comissió, que posem entre tots el màxim esforç a perfeccionar-lo si fóra possible.

Així, com a president de la Comissió d'Obres Públiques i Transports, espere i desitge que durant el debat i en el dia de hui siga possible aconseguir el màxim consens.

Res més i moltes gràcies.

El senyor president:

Vamos a comenzar el debate de las enmiendas y vamos a entrar dentro de lo que vamos a considerar el bloque uno, que son 13 enmiendas que presenta L'Entesa. Corresponde a las enmiendas 2, 3, 4, 8, 9, 13, 21, 24, 33, 34, 36, 14 y 16.

El senyor Oltra i Soler:

Gràcies, senyor president.

Senyories, en primer lloc demanar disculpes. Hem tingut problemes per poder arribar a València a l'hora prevista.

Este bloc d'esmenes fa referència a una sèrie de punts molt heterogenis. En primer lloc, fan referència a l'article 1, l'esmena 2 i l'esmena 3. La proposta és desdoblar la definició que es fa en l'article 1 de manera que queda per una banda la regulació del procés d'edificació i, per altra, se reforce el sentit de l'article introduint una referència concreta i específica al tema de la regulació de la qualitat. Pensem que, a més, això aniria d'acord amb la mateixa denominació de la llei i que, d'alguna manera, seria reafirmar la importància que se suposa que el tema de la qualitat deu tindre.

I, després, en el mateix article 1, en el punt 3, la referència que es fa a la normativa estatal, no sé si això serà com a conseqüència que aquest projecte de llei ha dut una sèrie d'anys de tramitació i en el seu moment, quan se va començar no estava aprovada definitivament la Llei orgànica de l'edificació a nivell estatal. En aquests moments sí que ho està i, per tant, pensem que cal fer la referència que es fa genèrica, cal fer-la expressa a aquest supòsit.

Després, les esmenes 4, 8 i 9 fan referència a l'article 2, a l'àmbit d'aplicació. Nosaltres volem també ahí afegir o completar la definició de l'àmbit d'aplicació d'aquesta llei. En eixe sentit, demanem que s'incorpore en el punt 1 una definició que diga que és d'aplicació a tot el procés d'aplicació, entés aquest com tota classe d'obra de fàbrica i construcció amb materials de diverses classes i adherit de manera permanent al sòl, etcètera ­el text està en l'esmena. Considerem que és una manera també d'evitar possibles conflictes inclús de tipus judicial i de delimitació de l'afecció que fa aquesta llei a l'àmbit d'aplicació d'esta.

En l'esmena a l'article número 4, afegir també un paràgraf en el qual diga expressament que un altre dels elements a tindre en compte és un disseny a part en la tipologia edificatòria aplicable, qüestió esta que en determinats supòsits, especialment pel que fa referència a preservació de centres històrics o de llocs d'un cert interés, jo crec que és important que quede regulat perquè a pesar que està en altra legislació, crec que seria interessant que figurara així.

L'esmena número 9 fa referència a una cosa que per evident, probablement a la millor algú dirà que no fa falta, i és afegir un apartat que diga que "s'evitarà la construcció d'edificis en zones que representen problemes d'alt risc com, per exemple, les zones inundables o aquelles que per raons geotècniques ho desaconsellen". Això, estem farts de vore que la llei va en eixa línia, el Patricova va en eixa línia, però també estam farts de vore que cada volta més s'edifica en barrancs, s'edifica en torrenteres, s'edifica en llocs on quan es produïx una inundació són llocs habituals de vore's afectats per estes circumstàncies.

Una cosa és vore com escometen el problema que ja tenim damunt de la taula, però jo crec que és important, en eixe sentit, sempre que es puga, reafirmar la voluntat que eixa equivocació que se va cometre en el seu moment, que no continue.

Després, hi ha un bloc d'esmenes que fan referència jo crec que a un problema fonamental d'aquesta llei, que va motivar el debat d'esmena de totalitat i, d'alguna manera, hipoteca la nostra opinió sobre esta. Nosaltres pensem que aquesta llei és una espècie de llei escaparata, una mera declaració d'intencions. Després de vindre tard en comparació amb altres comunitats autònomes, la veritat és que no aporta grans solucions. Hi ha cinc articles de la llei, cinc articles dels més amples d'aquesta llei, que en té 38, que es dediquen a parlar de les accions que l'administració pensa fer. O siga, accions en la promoció, accions en l'edificació. però en totes elles hi ha un element definitori, que la Generalitat Valenciana "podrà, voldrà, estudiarà" però res de compromís. Nosaltres, en gran part d'aquestes propostes que ahí vénen estem d'acord però pensem que si anem a una llei que supose canvis i supose d'alguna manera un compromís per part de la Generalitat en eixe sentit, deurien, per una banda, refondre eixe missatge publicitari ­que jo crec que no és més que això en estos moments­ i anar a compromisos més seriosos. O siga, el "podrà" eixe substituir-lo per definicions molt més imperatives que comprometen de veritat la Generalitat en eixe sentit.

Nosaltres, eixos cinc articles els hem refós en un altre, hem creat una esmena pròpia per a eixe altre, en el sentit de traduir això que per a nosaltres considerem que no són més que meres declaracions d'intencions de manera que es puguen fer com a compromisos i que la gent, d'alguna manera puga vore que això va seriosament.

Després tenim un altre bloc d'esmenes, la 28, 30 i 31, que fan referència a l'article 16 on diu les obligacions que han de tindre els agents de l'edificació. Nosaltres, on diu "el constructor principal" volem dir també "el constructor principal i els subcontractistes" a l'hora dels requisits que se deuen implantar en el tema que per part de l'administració. , l'article 16 és el que fa referència a la construcció, i ahí, en eixe article 16, en el punt 3, nosaltres diem que els requisits que es demanen al constructor principal siguen també d'aplicació als subcontractistes. Per què? Jo crec que és evident, el sector de la construcció està ple de subcontractistes, de millor o pitjor qualitat, i els requisits quant a la competència o no per a poder dur endavant aquestes funcions deuen exigir-se també a aquestes persones.

També diem que es demane. , en l'article 17, al mateix temps que parla del projecte bàsic i del projecte d'execució, la memòria de qualitats, que sabem que és un document que oficialment deu constar ahí, però el projecte de llei, igual que anomena normativa ja existent, ja que l'anomena, també hauria d'anomenar això, ja que s'han donat en moltes ocasions problemes en eixe sentit.

L'esmena número. (Remors) Eixes són les esmenes que conformen aquest bloc, este primer bloc que hem fet d'esmenes a la llei, i totes elles van en eixa línia d'intentar concretar el que per a nosaltres considerem que és una llei que encara que vinga tard, perquè, evidentment, ve tard en comparació amb altres comunitats autònomes, almenys, ja que ho fa, que ho faça en compromisos que puga ser una llei que d'alguna manera puga ser executable, no que es dediquen tota una sèrie de noves declaracions d'intencions però que no concreta res, i que en algun cas, com en algunes de les esmenes que hem fet referència anteriorment, inclús suposa un retrocés. Jo crec que en este aspecte quanta més concreció, quanta més transparència i quanta més determinació a l'hora de l'aplicació de les responsabilitats i de les competències seria molt millor per a tots.

En eixa línia van aquestes esmenes que considerem interessants i considerem que haurien d'aprovar-se per una millor qualitat de la llei específicament.

Gràcies.

El senyor president:

El senyor Modrego Caballero:

El senyor president:

El senyor Oltra i Soler:

Bé, senyor Modrego. Home! , vosté també és coherent. O siga, el primer missatge seu és que les esmenes nostres no aporten res. Això tampoc! Tot el que vinga de l'oposició mai aporta res per a vostés o per a vosté, especialment. Home! , en la comissió es van aprovar una sèrie d'esmenes nostres que jo crec que era una demostració que no eren esmenes gratuïtes. I em dóna la impressió que avui, doncs, és possible que s'aprove alguna més, inclús molt important, que vosté inicialment va rebutjar, però que després jo crec que millora substancialment el text del projecte de llei. És una llei molt tècnica, no és una llei d'estes ­diguem­ per a lluir-se a nivell propagandístic. És una llei delicada en el sentit que el tema que toca és un tema delicat, no és un tema per anar per ahí venent-lo publicitàriament, a la millor altra sí, però esta en concret crec que no.

En tot cas, vosté ara diu que està molt content perquè un tema tan important. Doncs, home! , hi ha una certa incoherència ahí perquè si és un tema tan important, tan necessari, doncs, home, ja fa nou anys que vostés governen! Menys mal que era important, perquè, si no, la presenten dins de vint anys! Home! , cal també ser un poquet respectuós amb la pròpia memòria històrica, perquè altres comunitats autònomes, a la millor no tan donades a la fantasia, ja tenen lleis aprovades en aquest sentit. I ja que han tardat tant, doncs, li torne a dir el mateix que vam parlar en el debat de totalitat. Home! , ja hem debatut ara mateix una sèrie de normativa sobre el tema tant de l'edificació com el tema de l'habitatge com el tema urbanístic. Hi ha ara tres o quatre lleis en debat, unes més avançades que altres. No haguera estat de més saber refondre tota eixa normativa. Ara ja sé que hi ha un problema, que el estava en una conselleria ara està en dos, però crec que no haguera sigut un problema molt més gran.

Vosté en el tema dels subcontractistes ­i vosté a més que treballa en el sector, doncs, hauria de conéixer­ hui en dia ja s'ha passat d'aquella època que el subcontractista feia una part específica, concreta i xicoteta de l'edificació, hui hi ha subcontractistes que ho fan tot, absolutament tot. O siga, hi ha un senyor que és el que signa la contracta, però eixe no fa res, eixe subcontracta el cent per cent de l'obra a un altre, i eixe altre. És una cadena impressionant. I en eixe sentit, quantes més garanties es demanen a eixe tipus de gent, que jo no tinc res en contra d'elles, però, sí que és cert que hi ha cada volta més problemes amb ells, doncs, no estaria de més.

En el tema de la inundabilitat, que vosté deia. Si jo ja sé, ho he nomenat que existeix el Patricova i que existeix tota una sèrie de normativa. Però, que més dóna que això figure també en aquesta llei que, entre altres coses, va a garantir la qualitat i se suposa que la seguretat dels edificis. Considerem que és una cosa bàsica que figure ahí, que siga una declaració d'intencions però contundent en eixe sentit.

I, després, per últim, vosté ahí no sé si és que s'ha equivocat o no però ho ha entés com un missatge, inclús, de cara a nosaltres de reconeixement de la coherència quan diu que la supressió que demanem dels cinc articles, eixos que comencen tots per accions de l'administració, doncs, que arriba a ser coherent. Crec que textualment és el que ha vingut vosté a dir. En el que ja no estic d'acord és que vosté sap que en l'esmena 36 eixe paquetot d'esmenes i de declaracions d'intencions que la conselleria ha fet en eixe tema, que jo crec que és un poc de cara a la galeria, perquè, home! , si té intenció de fer això, doncs, ho podria haver fet directament, en gran part d'ell directament ja en el projecte de llei, i, si no, doncs, en un manament més imperatiu, no el podrà o el voldrà o ja estudiarà, que és un poc el que fa referència eixos cinc articles.

En l'esmena 36 nosaltres el que fem és refondre eixos cinc articles en un però que val per eixos cinc i, probablement, un poc més. O siga, els mateixos compromisos que ahí estan, per a nosaltres en un, però, a més, amb un caràcter imperatiu. On diu: "podrà", "estudiarà", etcètera.

El senyor president:

El senyor Oltra i Soler:

. que "ho farà".

Gràcies.

El senyor president:

El senyor Modrego Caballero:

El senyor president:

El senyor Sanmartín Besalduch:

Gràcies, president.

El primer bloc d'esmenes pensem que és il·lustratiu per a resumir, jo diria, el caràcter central d'aquest projecte de llei. Pensem que la característica definitòria és la falta de compromís, falta de compromís que es detecta clarament en dos aspectes clau.

En primer lloc, coincidiran amb mi que aquest projecte, donat el seu caràcter tècnic, necessita d'un extraordinari desenvolupament reglamentari. Per aquesta raó no hem acceptat, i no acceptem, que en cap dels articles es contemplen, doncs, terminis per a executar els reglaments. Les nostres esmenes, en aquest sentit, ho corregixen. de fet, jo, les preguntes que faig, per exemple, quan preveuen desenvolupar reglamentàriament les concepcions tècniques de l'edifici previstes a l'article 12? , per exemple, el contingut mínim dels projectes d'edificació, la verificació dels projectes, tot el tema de l'assistència tècnica.

Podríem anar citant tota una sèrie d'articles similars, però el segon aspecte també que detecta aquesta falta de compromís és que en cap lloc ­adone-se'n­ se marquen imperatius en els temps verbals, o almenys en molt pocs llocs, sempre es parla normalment de "podrà" i mai, per exemple, de "haurà de". Com a exemple, jo li poso l'article 12 on es diu que la Generalitat podrà fomentar la qualitat dels projectes, etcètera i tal. Bé, si realment hi ha voluntat política, diguen que la Generalitat "fomentarà" la qualitat dels projectes mitjançant els aspectes que creguen oportuns: guies de projectes que faciliten el disseny, bases de dades sobre els agents de l'edificació, tema de productes, etcètera.

Una segona qüestió, i que agafa una altra part de les esmenes, és que apareix tota una altra sèrie de punts que fan referència, pensem que de forma molt important, als requisits bàsics de l'edificació. Si bé és cert que es contemplen en el projecte aspectes com la funcionalitat, la seguretat, l'habitabilitat, trobem a faltar, sorprenentment, aquells aspectes com els relatius a la ubicació i a la sostenibilitat.

Respecte a la ubicació pensem que és oportú i és necessari, sobretot en zones de nova urbanització, introduir com a requisits previs els compliment de les infraestructures contingudes als plans generals, les condicions de connexió i integració, sobretot la disposició i dimensionament òptim dels sòls dotacions, zones verdes, equipaments i altres, així com la disposició de tipologies d'edificació que garantixquen la inserció en l'entorn preexistent.

Respecte a la sostenibilitat, l'única cosa que esmenten vostés és l'estalvi energètic, però s'obliden de mesures importantíssimes per a l'estalvi de l'aigua, mesures per a fomentar la utilització de materials autòctons i no contaminants, o mesures per a optimitzar la utilització dels recursos disponibles mitjançant una adequada política de ­diríem­ reciclatge i ús eficient.

Per últim, i no demanem la lluna amb això, pensem que és una cosa molt senzilleta. El que demanem és que vostés parlen que per a fomentar la qualitat s'establirà un sistema d'avaluació i un distintiu d'edificis, que podrà ser oficialment reconegut. El que diem nosaltres és que en un termini concret es puga crear una agència pública d'acreditació encarregada d'atorgar aquest distintiu de qualitat.

Gràcies.

El senyor president:

El senyor Maluenda Verdú:

Molt excel·lent president.

Senyories.

El Grup Socialista, que va presentar una esmena de totalitat demanant la devolució d'este projecte de llei, no està per la labor del diàleg, del consens, de col·laborar a millorar el text de llei, perquè en fase de comissió se li han oferit transaccionals, concretament a l'esmena 25 que acaba de defensar, i no l'ha volguda acceptar, no l'ha volguda acceptar perquè no vol millorar la llei, i acceptàvem part del que plantejava, però, vaja, eixa és la seua responsabilitat.

Mire, l'esmena número 5, efectivament, seria un error acceptar-li eixa esmena. Per què? Perquè vostés volen posar portes al camp. Mire, vostés volen que en el termini d'un any des de l'entrada en vigor de la llei, reglamentàriament s'especifiquen tots. , i se determinen, totes les tipologies dels edificis: vostés creuen de veritat que això se pot fer en un any? , no pensen que això pot estar sorgint dia a dia? Ni se pot fer en un any ni en un sol reglament, caldrà avançar, caldrà anar avançant, i conforme vagen detectant-se eixes situacions, caldrà anar incorporant-les.

Però, dia que vostés no estan per la labor de col·laborar, però és que, a més, no li han prestat a este projecte de llei l'atenció que mereix, no li han prestat l'atenció que mereix des d'un inici, ni tan sols al seu pas per comissió. El senyor Sanmartín ha defensat una esmena, l'esmena 22, que jo no sé què és el que li va passar a vosté quan estava en comissió? Eixa esmena se va aprovar per unanimitat en la comissió. Tanmateix, vosté ve aquí a defensar-la, o potser és que està fent un vot particular, perquè vol que s'anul·le la incorporació de la seua esmena que van fer en la fase de comissió? O és que està pretenent aixina que el Grup Popular cànvie el seu sentit del vot?

Jo pense, senyor Sanmartín, que és que no li han prestat l'atenció deguda a un tema tan important com és esta llei. Fixe's que diu: addicionar a l'article 4. 1 i 2. L'esmena diu: és l'extensió dispositiva de l'esmena 59 relativa a l'exposició de motius. Volen vostés que s'incloga. En la fase de comissió vosté ja sap que li vam rebutjar també l'esmena 59, sap que li la vam rebutjar també, per tant, tampoc té massa sentit que vosté defense astò.

Però, de totes formes, eixe article, el que fa és desenrotllar requisit bàsics de l'edificació referint-se a l'edifici de forma individual, considerat sense implicacions exteriors. L'urbanisme, com qualsevol altre tipus de normativa sectorial que incidixca en l'entorn de l'edifici, com siga el medi ambient, patrimoni històric, geotècnia, activitats qualificades, etcètera, són, per suposat, condicionant de l'activitat edificadora, i com a tal se té en compte en el projecte de llei, però l'objecte d'esta és l'edificació i no totes les possibles circumstàncies que emmarquen l'activitat que se regula en la seua legislació corresponent, a on pertoca, en la Lrau, però no en esta llei, que és sobre la qualitat dels edificis.

Pense que continuen sense centrar-se en qui és l'objectiu de la llei i per això tenen, doncs, eixes contradiccions. Defensen esmenes que en comissió ja s'han votat favorablement, a més, per unanimitat, i rebutgen transaccionals que, d'alguna forma arrepleguen els plantejaments que vostés fan, però amb una redacció ­considerem, i perdone l'expressió­ més adequada que la que vostés plantegen.

Per tant, no veig eixa voluntat de millorar la llei, sinó una constant intenció de rebutjar i de tractar d'erosionar el Govern, perquè ha portat una llei que a vostés mai se'ls havia ocorregut, però que és una llei molt necessària, molt convenient i molt adequada.

Res més i moltes gràcies.

El senyor president:

El senyor Sanmartín Besalduch:

Molt breument, senyor Maluenda, en estos 39 segons, se'ns acusa de no voler arribar al consens i al diàleg. Evidentment no es pot arribar a cap consens i a cap diàleg quan aspectes que pensem que són essencials, no es poden acomplir. Li insistisc: falta de compromís en el tema de marcar la temporalitat per al desenvolupament d'aquest projecte i falta de compromís en requisits bàsics, bàsics, relatius a l'edificació, com són tots els de sostenibilitat.

Però, a més a més, vosté ha afegit una segona qüestió: el tema de per què ­interrogant ha fet vosté­ introduïx en un projecte de llei que tracta sobre l'edificació, el tema de la urbanització. Clarament que sé que en la llei urbanística, la futura llei urbanística valenciana que debatrem aquí ho podrem incloure. Però quin mal li fa un aspecte tan important, com és la necessitat d'incorporar, paral·lelament a la qualitat dels processos edificadors, la regulació dels processos d'urbanització? Mire el que li vull dir: si el que realment volen vostés és millorar i fomentar la qualitat de l'edificació, entenc que obligatòriament s'hauria d'incloure la millora, la millora i la qualitat de les urbanitzacions sobre les quals s'assenten aquestes edificacions.

En definitiva, no té cap sentit millorar la qualitat edificatòria sense considerar prèviament ni l'entorn en el qual s'ubiquen les edificacions ni la qualitat de les urbanitzacions en les quals s'assenten. Aixina és de senzill. Falta, per tant ­ja li vaig dir el dia de la comissió­, una part important de la llei per elaborar: aquella que definisca i formalitze les mesures de foment i control de la qualitat de les urbanitzacions que nodreixen aquestes edificacions dels serveis i infrastructures adequades. Vosté em va dir: "Això ja ho diu la Lrau". Ho diu la Lrau entre interrogants i entre cometes, perquè la Lrau monopolitza i explica de forma monogràfica el tema de l'agent urbanitzador, però quan passa a parlar de la qualitat de les edificacions, pense, i estic segur, que ho inclouran a la millor en la llei urbanística valenciana, però que té un sentit, i molt concret, introduir-lo en el concepte de qualitat.

Gràcies.

El senyor president:

El senyor Maluenda Verdú:

Gràcies, senyor president.

Mire, senyor Sanmartín, vosté eixa porta del diàleg i del consens se la va tancar el dia que va presentar l'esmena de totalitat, cosa que crec que el seu grup no compartia, perquè els comentaris que hem escoltat pels corredors és que ningú estava en la línia que vosté va defensar. I ahí és on vosté se la va tancar, perquè no se pot dir que se torna esta llei al Consell i, al mateix temps, voler negociar. O una de dos: o vosté no sap el que està fent quan està dient que se torne el projecte de llei al Consell o no sap el que està fent quan està dient que sí que està per la tasca del diàleg i de l'enteniment.

Jo pense, senyor Sanmartín, que no se poden, encara que s'estiga d'acord en algunes qüestions, que diem que són pròpies d'altres lleis, perquè siguen sensates per a altres lleis, no es pot per això exigir que s'incloguen en esta llei. Si mosatros li férem cas a vosté ­li ho vaig dir en la comissió­, convertiríem el projecte de llei ­i ho dic moltes voltes­ en el llibre gros de Petete. Convertiríem este projecte, i qualsevol projecte de llei, en el llibre gros de Petete, perquè totes aquelles qüestions en què no s'estiga en contra en el contingut de la llei, si cal incorporar-les, anirem afegint folis, i folis i folis i al final no tindria sentit. Per a interpretar la llei, mire, caldria estar llegint-la un mes seguit sense descansar. I això és impossible.

Jo pense que ­i ho he dit abans­ vostés no han aportat a esta llei res positiu. Vostés és una llei que no volen que se promulgue. És una llei que consideren que no és necessària, una llei que consideren que no és convenient. Si no, no tindria sentit l'esmena de totalitat de devolució sense un text alternatiu. Però, clar, el Grup Parlamentari Popular entén que és un bon projecte, que el contingut d'eixe projecte és l'adequat, que és el que ve a donar garantia als usuaris dels edificis en general, públics o no públics. I, per tant, excepte aquelles matisacions que vosté ha fet, que en comissió li hem acceptat i que eren positives, no trobem arguments seus per a canviar d'actitud i acceptar-li alguna esmena més.

Per tant, en este bloc, ja li dic, la 22 ­no sé si vosté s'ha donat compte ja­ està aprovada per unanimitat en comissió, i vosté l'ha defensada; i la 25, li vam oferir una transaccional, que mantenim ­i li ho he dit des de la trona­, i vosté no s'ha referit. Això me demostra que no hi ha ninguna voluntat per arribar a acords.

Res més i gràcies.

El senyor president:

El senyor Maluenda Verdú:

Ha sigut acceptada en comissió per unanimitat, i aquí està el Diari de Sessions. Per unanimitat. I si vol, li llig el que diu el Diari de Sessions. Mire: "Anem a votar l'esmena 22. ¿Vots a favor? Per unanimitat queda aprovada l'esmena 22".

Res més. Gràcies.

El senyor president:

El senyor Sanmartín Besalduch:

Gràcies, president.

Si abans déiem que era un projecte incomplet perquè pensàvem que no es concretava ni la temporalitat ni mesures concretes en els temes de sostenibilitat per als requisits de l'edificació, ara tornem a insistir, tornem a insistir que és un projecte incomplet perquè pensem que hauria d'haver un major compromís per part de la llei pel que fa referència al tipus de control i homologació de les anomenades entitats de control de qualitat oficialment reconegudes.

I dic això per l'extrema importància que a partir d'ara se donaran a aquestes entitats. Miren, vostés introduïxen com a novetat el que anomenem el silenci positiu, quan la sol·licitud de llicència, bé siga d'obra o bé siga d'ocupació, estiga acompanyada de certificat emés per una entitat de control de qualitat. Fins ara, recordem que el silenci era al contrari. M'imagine que vostés pretendran justificar-ho dient que així es retallen o s'acurten els terminis. Jo, sincerament, ­ho vaig dir a la comissió i ho torno a dir ara­ ho interprete com una privatització en tota regla de les competències que al respecte té l'administració local, els ajuntaments. Vostés intenten suplir de forma subsidiària el que són les oficines tècniques que actualment existeixen a tots els ajuntaments. I com deia abans, vostés, en conseqüència, no han concretat, no han concretat per a res quin és el nou tipus de control o homologació que pensen exercir des de l'administració sobre aquestes entitats, que a partir d'ara tindran, com vostés saben perfectament, molta més feina.

I això comportarà, al nostre parer, dos problemes afegits importants. En primer lloc, la conselleria no té instàncies suficients per a exercir la tutela sobre aquestes entitats, siguen laboratoris de control de qualitat o siguen oficines de control tècnic. Però és que el segon problema és l'agravi comparatiu que suposa aquest nou mecanisme, ja que el pagament que s'ha de fer a aquestes entitats de control suposaran un cost addicional. Si bé pot resultar, aquest cost, d'escassa. jo diria d'escassa entitat per a grans promocions, atenció! , no succeirà així en petites promocions, sobretot de vivenda pública o en el cas de vivendes unifamiliars de promoció pròpia. Pense que ­insistisc­ és un aspecte clau, clau en aquesta llei, el del silenci positiu i el de les entitats, siguen oficines de control tècnic o laboratoris de control de qualitat. I en el desemparament que queda l'administració municipal i, sobretot, la falta de control que pot tindre al respecte l'administració autonòmica.

Gràcies.

El senyor president:

El senyor Maluenda Verdú:

Molt excel·lent senyor president.

Senyories.

Bé, abundant en el que he dit anteriorment, el senyor Sanmartín continua sense enterar-se de la fase de comissió d'este projecte de llei. Ha defensat l'esmena 35 a l'article 25. 1, que va ser acceptada per unanimitat, per unanimitat en la comissió. I el senyor Sanmartín la torna a ficar en este bloc. No sé si és que vol que ho incorporem dos voltes. Si mos equivocàrem i se l'acceptàrem, estaríem dos voltes fent el mateix, el que ja vam fer en comissió.

Quant a fixar un termini d'un any des de l'entrada en vigor de la llei per a desenrotllar el reglament dels llibres d'órdens i assistència i (inintel·ligible) de qualitat de l'obra, no s'estima adequat que la llei se sotmeta al termini d'un any per al desenrotllament d'estes qüestions, perquè entenem que se podrà fer en un mes, en dos mesos, en un any, o s'haurà d'estar constantment fent les modificacions perquè se regule en la forma més adequada.

També hi ha hagut una transaccional aquí que tampoc mos va acceptar en comissió, que és a l'esmena 32, concretament a l'article 21. 2. Però jo vull ressaltar, perquè el temps està molt escàs, el poc interés que vostés li han prestat a esta llei ­i ho he dit abans. Fixen-se el que és el súmmum de l'absurd, el súmmum de l'absurd és l'esmena 44, de supressió. Proposa suprimir el punt 1 de l'article 35. Fixen-se el que diria el projecte de llei si acceptem l'esmena. Si suprimim el punt 1, que és el que establix els efectes que té en general el silenci administratiu en la sol·licitud de llicències d'ocupació, i no substituïxen el que ve a continuació, resulta que diria la llei, acceptant la seua esmena: "No obstant l'anterior. " I saben què és "l'anterior"? El que el senyor Sanmartín ha suprimit. O siga, que no hi hauria res però diríem, en el segon punt, "no obstant l'anterior". El que demostra, una volta més, que no s'han preocupat, no s'han preocupat.

Mire, en l'esmena 45, a l'article 35, volen imposar als ajuntaments l'obligatorietat d'emetre la llicència d'ocupació i la cèdula d'habitabilitat, les quals acrediten que l'edifici complix la normativa sobre l'habitabilitat. El Psoe vol que els ajuntaments hagen d'expedir a la volta dos coses: la nova llicència d'ocupació que introduïx el projecte de llei i l'antiga cèdula d'habitabilitat que regula la normativa anterior. No té cap de sentit. La llicència d'ocupació i la cèdula d'habitabilitat no són autoritzacions sobre matèries distintes i que se puguen donar per separat o acumular. La llicència d'ocupació deroga i substituïx la cèdula d'habitabilitat. Això queda totalment clar quan en la disposició transitòria segona, punt tres, s'establix expressament que mentres els ajuntaments no posen en marxa la nova llicència d'ocupació seguirà sent aplicable la normativa sobre la cèdula d'habitabilitat. Però no se pot pretendre el que pretenen vostés en la seua esmena.

Per tant, anem a votar en contra, òbviament, d'estes esmenes que ha defensat el senyor Sanmartín, excepte l'esmena 35 que, com he dit, per unanimitat se va aprovar en comissió.

Res més i gràcies.

El senyor president:

El senyor Maluenda Verdú:

A vosté, senyor president.

El senyor president:

El senyor Sanmartín Besalduch:

Gràcies, president.

Senyor Maluenda, respecte a l'esmena 35 li hauria de preguntar al president, i ell li diria perfectament què és el que s'ha dit aquí, que ja s'havia. , és a dir, que no l'havíem de defendre aquí. Després li dirà el president què li havia comentat.

Vosté me parla d'aspectes paral·lels i que realment no tenen la importància que haurien de tindre dins d'esta llei, però no se centra absolutament per a res en aquell aspecte clau, clau de la llei, com és el silenci positiu i tot el tema dels certificats emesos per una entitat de control de qualitat. Insistisc, vosté no ha esmentat res d'això perquè no li interessa justificar-ho aquí a la trona. I jo li dic, i insistisc, i torne a ratificar-ho, i ho interprete com una privatització en tota regla de les competències que al respecte té l'administració local, els ajuntaments. Vostés intenten indirectament, de forma subsidiària, substituir aquestes oficines tècniques.

Mire, els problemes que pot comportar, sempre hipotètics, i tant de bo, tant de bo no es produesquen, però vosté sap perfectament que els laboratoris de control de qualitat i les oficines de control tècnic en la faena afegida que tindran a partir d'ara respecte a llicències d'obra i llicències d'ocupació, haurà d'haver un major control per part de l'administració autonòmica. I dubte que aquest control es puga produir. Però hi ha una segona qüestió i tampoc no m'ha insistit. I després me parla de l'article 35 que ja ho havíem parlat amb el president, al respecte! (Remors) No, no, ara, ara. Sí, sí, abans quan ha eixit. Després que li conteste el president.

Per què vosté no insistix tampoc en el tema de l'agravi comparatiu que pot suposar aquest nou model que vostés introduïxen ara? Jo li dic ­i tant de bo no es produesca­ que això suposarà un cost addicional, i este cost addicional si bé no és important per a grans promocions serà important per a petites promocions i, sobretot, en tema de vivenda pública. Recapacite al respecte i concretem el que estic jo debatent aquí.

Gràcies.

El senyor president:

El senyor Maluenda Verdú:

Molt excel·lent senyor president.

Senyories.

Mire, senyor Sanmartín, deduïsc del que vosté ha dit referent a l'esmena 35 que, efectivament, s'havia equivocat. S'havia equivocat i s'ha donat compte quan jo he dit l'anterior de la 22, i quan vosté ha vingut aquí a defensar el bloc li ha dit al senyor president ­intuïsc, intuïsc­: "Mire, senyor president, d'este bloc que jo li pose la 35. ", ­sí, sí, sí, i ho tinc entregat pel seu grup, que he d'agrair la diligència amb què el senyor Perelló me va presentar el tema de totes les agrupacions per a poder fixar els temps i poder organitzar bé este debat. En eixa relació que vosté li va donar figurava la 35, igual que figurava en l'anterior bloc la 22 i tanmateix no figurava la número 5. Són errors que vosté ha tingut. Per què? Perquè no li ha prestat la suficient atenció a este projecte de llei. I no passa res, però no me diga que li ho ha dit al president. Vosté, vinga ací a la trona i diga: "Miren, la 35, efectivament, ha segut acceptada per unanimitat en comissió i no cal que jo la defense".

Mire, la supressió de la possibilitat que el silenci administratiu siga positiu si la llicència bé amb informe de l'ECC acreditat, de l'entitat col·laboradora, acreditat. És curiós que el seu grup, el seu partit pretenga en esta esmena rebutjar sense més el silenci administratiu en la concessió de llicències i que puga tindre efectes positius, perquè el silenci positiu com a abast general i sense haver limitacions que no contravenen de forma greu i manifesta l'ordenació urbanística, ja va ser introduït en la Comunitat Valenciana fa molt de temps, en una llei elaborada i impulsada pel Grup Socialista, la Lrau. Va ser en 1994, en 1994. Si vostés, ara, és que han canviat d'opinió respecte al que propugnaven en 1994, com han fet en altres temes tan importants i fonamentals per a la Comunitat Valenciana, que s'han desdit de tot el que dien, el que havien d'haver fet és presentar una proposició de llei per a derogar o modificar la disposició addicional quarta de la Lrau, que regula eixe silenci positiu.

A més, és absurd suprimir el punt 2 de l'article 30 i deixar sense tocar el punt 3, que sols té sentit si el silenci administratiu pot tindre algun efecte positiu. Tot això vosté no ho ha fet. Per què? Perquè ha anat pegant pals de cec, pegant pals de cec. I per això he dit en l'anterior intervenció a l'altre bloc, que pense que el seu grup no compartix els criteris que vosté està defensant en estes esmenes.

El senyor president:

El senyor Maluenda Verdú:

Gràcies, senyor president.

Res més i moltes gràcies.

El senyor president:

Ahora vamos a entrar en el debate de 16 enmiendas que están dentro del bloque 4, y escúchenlas ustedes para que no haya ninguna confusión y, si no, me lo comunican. 28, 30, 37, 39, 41, 42, 43, 47, 48, 49, 50, 51, 52, 53, 54 y 58. (Remors) Y hay una enmienda transaccional a la 39 y a la 43, presentada por el Grupo Esquerra Unida-Els Verds: l'Entesa Valenciana.

El senyor Oltra i Soler:

Gràcies, senyor president.

Bé, anem a defensar el segon bloc d'esmenes que tenim. Per ordre voldríem començar ­abans ha fet ja referència al tema de subcontractisme, etcètera­, voldríem començar per la 37, en concret la que fa referència a una problemàtica com és la de la llicència d'activitat que pot donar-se en la situació d'edificis on hi hagen habitatges i, al mateix temps, hi hagen garatges.

En la comissió es va aprovar una esmena nostra en el sentit de millorar el text de la llei i jo crec que, en definitiva, doncs, un poc el que es tracta. Eixa situació conforme estava en el projecte de llei no venia suficientment regulada. Jo crec que per això el Grup Parlamentari Popular es va adonar i, amb bon criteri, va acceptar l'esmena nostra perquè, clar, quan es diu que el tema de la llicència d'ocupació en aquestos edificis no pot quedar supeditada al fet que en eixe edifici existisquen garatges, encara que siguen lligats al tema dels propietaris o dels locals comercials de l'edifici, eixa excepció, que és la que es va incloure, que està bé, quedava incompleta si no s'inclou l'altra esmena nostra que també va en la mateixa línia però d'intentar tancar un problema que es pot presentar. I és que, efectivament, poden haver inclús locals comercials en el mateix edifici, per tant, pertanyen a l'edifici, però tenen un garatge que està exercint una activitat empresarial. O siga, és un garatge que no solament entra la gent de l'edifici, pot entrar. , jo estic pensant ara mateix, no sé, un centre comercial, per exemple, que tinga el seu establiment en eixe edifici i hi ha una activitat clarament de cara al públic, no a la gent que viu allí o que té interessos directes, sinó de cara a la gent. I això crec que s'hauria de delimitar dels casos en els que la llicència va lligada al fet de l'edifici propi de la gent que viu o que té la propietat allí.

Això, no sé per què no es va admetre en el seu moment. Jo crec que és una qüestió molt tècnica, si es vol, però una qüestió que millora les garanties perquè en eixe edifici no es puga donar una activitat de tipus empresarial i que no haja estat suficientment regulada per part de l'ajuntament corresponent. Per ahí anava l'esmena nostra que no es va aprovar ­ja dic­ no sé per quina raó, i que considerem important.

Després, tenim, efectivament, dos esmenes que són les que han motivat aquesta transaccional, dos esmenes que pretenen millorar, i crec que ho aconseguiran, millorar substancialment el projecte de llei ja que introduïa un fet que per a nosaltres, home! , considerem que ha de ser un error, perquè si considerem altra cosa seria pitjor. Anem a deixar-ho que seria un error. I és el fet que el silenci administratiu ha de fer-se, igual que deia la disposició addicional IV de la Lrau, i igual que deia la reforma de la Llei de procediment, com sempre en un sentit ­diguem­ positiu de cara a l'administrat. O siga, ja hem patit ja segles de discriminació negativa en eixe sentit. Cal fer que l'administració treballe. I per fer que l'administració treballe, doncs, que millor que obligar-la que es definisca i, si no es defineix, no guanya l'administració, perquè això és el que ha passat sempre. I això, doncs, s'ha traduït en el que s'ha traduït. I això jo crec que era una bona mesura, que estava ja en aquella Llei de procediment administratiu del 92 i que la Lrau en el 94 va incorporar.

No sé per quina raó s'ha modificat això ahí. Jo crec que en la comissió presentaren vostés una esmena que nosaltres no estàvem en condicions perquè no millorava. No, allò era una eixida que no. , però, ja després hem estat parlant i la veritat és que s'ha arribat a una solució que el que fa és remetre a més a la Lrau, la qual cosa és una bona solució, inclús, abans es feia la referència per part del Grup Socialista, que ells anaven en una altra línia de suprimir. Tampoc és que haguera passat res, perquè haguera quedat en vigor l'altre. Però, bo, home! , ja que fas la faena, doncs, la fas. O siga, pareix més correcte.

En este sentit, nosaltres el que fem és tornar un poc a la redacció que havia en la Lrau, que era una redacció, jo crec, positiva en eixe sentit. I crec que amb la transaccional que aprovarem tots es millorarà i ací anem a guanyar tots. La societat valenciana, en definitiva, és la que va a guanyar, que és el que es pretén, i això afectava, efectivament, a dos articles, el 30 i el 35.

Després, nosaltres també teníem ahí alguna esmena més. Hi havia alguna esmena, en concret la 54, que és una que fa referència al tema de les garanties, fa referència a l'article 39 del projecte de llei. És un article ­diguem­ que nosaltres proposem com a obligacions dels agents de l'edificació. I ahí està el tema de les garanties que nosaltres volem fixar en un període de temps suficientment llarg perquè no es donen situacions que sabem tots que estan patint-se en estos moments, i és que u rep l'habitatge i al poc de temps comencen a aparéixer una sèrie de sorpreses i això, d'alguna manera, hauria d'obligar a l'empresa promotora, a l'empresa constructora, en definitiva, al que haja actuat com agent de l'edificació en el sentit de poder actuar i poder que eixa persona afectada per eixa situació puga reclamar en el seu moment i puga rebre la satisfacció que li dóna que ell no té culpa en absolut d'eixa situació.

Per tant, nosaltres pensem que això va en la línia de millorar garanties per als usuaris. O siga, en tot cas, ací el que podria queixar-se seria un promotor desaprensiu. Però, en principi, no sé per quina raó vostés no han vist interessant incloure eixa esmena que nosaltres pensem que millora, a l'igual que totes les que fan referència a l'article 38, que hi ha un paquet ahí d'esmenes, la 47, 48, etcètera, que van totes en la línia d'anar ficant nous apartats en eixe article perquè l'usuari tinga una major garantia. Per exemple, que eixos agents de l'edificació ostenten sobre el solar, sobre el que s'està actuant, una titularitat d'un dret, tots coneixem situacions per les quals s'ha edificat sobre una cosa en la qual després ves i busca, que s'haja de facilitar la documentació i la informació prèvia necessària per a la redacció del projecte, gestionar i obtindre les preceptives llicències, etcètera, subscriure les assegurances que corresponga.

He d'advertir al Grup Parlamentari Popular ­m'imagine que igual dirà que no perquè no aporta res­ que part d'aquestes esmenes estan textualment en la LOE, en la LOE estatal. Per tant, si vostés han copiat, perquè ho han copiat, no em dóna temps a detallar-ho, però han copiat articles sencers de la LOE, no sé per què en estos casos i, en tot cas, el beneficiari de la informació és l'usuari, no ho han fet. I, en tot cas, si no ho han fet ara tenen l'oportunitat de fer-ho, perquè van en eixa línia, van en la línia d'escriure ací garanties que estan en altres llocs. En tot cas, també, cal recordar que la LOE és una norma.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Senyor Oltra, per favor, se li acaba el temps.

El senyor Oltra i Soler:

­Sí. ­ . és una norma bàsica en este sentit i que, per tant, no està de més incloure-la ja que va en la línia d'augmentar la transparència en la informació a l'usuari.

La senyora vicepresidenta primera:

Moltes gràcies, senyor Oltra.

En representació del Grup Parlamentari Popular, té la paraula el senyor Modrego.

El senyor Modrego Caballero:

(Ocupa la presidència el president, senyor Julio de España Moya)

El senyor president:

El senyor Oltra i Soler:

Gràcies, senyor president.

Senyor Modrego, jo crec que el debat sobre el tema de la llicència d'activitats en els garatges el tinguérem en la comissió. En eixa comissió es va millorar el text de la llei aprovant una esmena nostra, com abans li havia dit.

Però jo crec que queda una qüestió solta, i una qüestió solta que pot ser delicada. I és el fet que, com vosté efectivament ha llegit i figura en el text del projecte, diu que estiguen vinculats exclusivament als seus respectius habitatges o servisquen als propietaris o arrendataris d'aquest o dels locals de l'edifici. Dels locals de l'edifici. Jo vull posar-li un exemple de qualsevol, digam, supermercat, que es molt freqüent que tinguen un garatge adequat ahí. Això fins i tot podria ser discutible. Però si eixos senyors decidixen, a banda dels clients, deixar entrar i cobrar l'entrada a qualsevol persona que entre ahí, estem o no estem davant d'una activitat empresarial? Si estem davant d'una activitat empresarial, allò lògic ­jo no dic que no siga possible­, però allò lògic és que estiga, almenys, sotmesa al reglament d'activitats molestes, a l'efecte que l'ajuntament haja de donar la llicència d'activitat basant-se en eixa activitat empresarial que està ahí. I això no és més que una major garantia per a la resta de l'edifici. Simplement això. Que no se dóna? No passa res. Però si se dóna, simplement que s'haja d'acollir a la normativa que hi ha per a les activitats empresarials. O siga, que l'esmena nostra que estem defensant simplement tracta d'incorporar eixa frase: "excepció feta quan es tracta d'iniciatives empresarials".

Però és que en eixa situació que estem ara mateix, la veritat és que no comprenem, per exemple, el rebuig de vostés, per exemple, a l'esmena 42, quan demanem que quan existisca el famós llibre de l'edifici, que altres comunitats autònomes ja tenen i nosaltres encara estem estudiant a vore si són d'un color o són d'un altre. quan això estiga funcionant, que s'entregue una còpia d'eixe llibre a l'ajuntament corresponent. Això és una petició que figura, per cert, en alguna comunitat autònoma, que està aprovada ja en alguna comunitat autònoma que va més avançada que mosatros, encara que no són tan modernes. I vostés, no sé per quina raó, es neguen a admetre això.

Vosté diu: "És que es queixen que en la LOE. nosaltres diem que si se repetixen. " Home! , és que és curiós. Alguns aspectes de la LOE, que no trobem una justificació, estan. I, en canvi, aquells que van en la línia d'augmentar la informació al ciutadà, que vosté ha de conèixer que normalment el ciutadà de peu no és una persona que estiga molt documentada a nivell de lleis. O siga, una, que és en el seu territori, resulta que ahí no figura, sinó que ha d'anar a buscar una estatal, quan les competències en este cas són autonòmiques. Exceptuant apartats molt concrets, són autonòmiques. No. Cal remetre'l a buscar una normativa estatal, quan això, si estiguera ahí, segur que augmentaria la informació i transparència.

I després, tornant al fet del silenci administratiu, jo crec que és de les esmenes que ens han aprovat vostés a nosaltres, de les qual més satisfets estem. A nosaltres el que ens preocupa. no ha sigut perquè. Vaja, jo he sigut un poquet el que ha dut eixe tema, i hem estat negociant i hem trobat bona receptivitat per part de vostés en esta ultima fase. El que ens preocupa és que en la conselleria hi haja gent que haja sigut capaç de voler canviar tan radicalment una qüestió tan bàsica per a tots els valencians i valencianes, en perjudici d'ells i.

El senyor president:

El senyor Oltra i Soler:

. i en benefici de l'administració. Això és el que ens preocupa.

El senyor president:

El senyor Modrego Caballero:

El senyor president:

El senyor Maluenda Verdú:

Per a recordar que estan la 39 i la 43, que han sigut transaccionades, perquè òbviament es voten a banda, que anem a votar-les que sí.

El senyor president:

El senyor Maluenda Verdú:

¡Ah! , me parece muy bien, senyor president. Gràcies.

El senyor president:

El senyor Oltra i Soler:

Gràcies, senyor president.

Bé, jo crec que a estes altures estan suficientment clars els motius pels quals hem votat que no. Ja ho vam dir en el debat de l'esmena de totalitat, el debat en comissió, i avui en el plenari, no?

Nosaltres sempre hem entés que una llei d'aquestes característiques faria falta al País Valencià, realment deuríem disposar d'una d'elles ja fa temps, a l'igual d'altres comunitats, que en això, digam, doncs, no s'arroguen tanta importància com nosaltres. Però, clar, el que no pot ser és que després de tots estos anys el projecte de llei que vinga del Govern, doncs, siga un projecte de llei quasi de compromís, i de compromís a pesar de comprometre a res absolutament.

Aquest projecte de llei, si està en vigor com si no està servirà exactament per al mateix, inclús hi ha hagut sort que tant en el debat en comissió com en el debat en el plenari s'ha pogut rectificar mitjançant l'acceptació d'esmenes de l'oposició alguns conceptes que inclús hagueren superat un retrocés sobre el que ahí hi havia aprovat.

Nosaltres pensem que el Govern, que el Consell, no sabem què ha passat ahí exactament, no? , sabem que des de fa uns anys la conselleria, el senyor García Antón, que ha segut un vist i no vist en el debat d'este tema, un tema que és de la seua conselleria, doncs, sabíem que estava treballant en ell, no? , però no sé per quina raó mai acabava de presentar-se este document, i la veritat és que, quan se presenta, està molt descoordinat amb altre projectes de llei que la Conselleria avui de Territori i Habitatge té en marxa.

És un projecte de llei que no assumix cap compromís, o siga, és una manera d'intentar quedar bé, de dir, bé, ja tenim una llei, igual que la teniu en altres comunitats autònomes, però no tenim obligacions quant a terminis, un tema tan fonamental com és eixe, i és un problema del qual peca l'administració, especialment la valenciana. Ara mateixa caldria recordar, per tirar un poquet enrere, i una cosa que inclús no és de vostés, com és la Lrau, que encara no s'ha constituït. , bé, encara, recentment, no? . , el tema del Consell Superior d'Urbanisme, que estava previst des de l'any 1994 i fins fa molt poquet no s'ha constituït una cosa pareguda, no?

O siga, hi ha massa despreocupació, massa comoditat per part de l'administració a l'hora d'establir-se obligacions. Jo crec que això no és positiu per a la mateixa administració quant a l'exemple, el mal exemple que dóna, però fonamentalment també de cara als usuaris. Jo crec que, en eixe sentit, aquesta llei ha pecat d'això.

Sense dubte que si vostés hagueren segut més coherents o de veritat hagueren vullgut dur endavant les projeccions que anúncien en el text, doncs, no hagueren tingut inconvenient en acceptar els terminis o les condicions que des de l'oposició marcàvem, perquè anàvem en la mateixa línia. Vostés ho dien com a compromís in tempore, i nosaltres volíem que quedara constància en el projecte de llei, de manera que, si arribat el termini, no s'ha fet, doncs, que l'administració haguera de donar explicacions.

Això no ha segut aixina i jo crec que això és una mostra de com d'encertada ha estat la votació nostra en este tema, de no recolzar un projecte buit, el projecte de la Lofca és una llei buida que no incorpora absolutament res a l'ordenament urbanístic valencià, que crea descoordinació amb altra normativa i crec que en estos moments en els quals estàvem discutint conjuntament, bé, quasi conjuntament en el temps, la llei d'ordenació del territori, que a continuació anem a discutir-la, o la llei urbanística, que ja ­digam­ els avantprojectes ja han entrat en les Corts també.

Tenim ahí una oportunitat d'haver clarificat eixe tema, d'haver coordinat eixe tema amb altres projectes de llei i, fonamentalment, haver anat en la direcció de tindre molt present, més present que als promotors i que a la resta dels agents de l'edificació, els interessos de la gent que ha d'adquirir eixos immobles, que, en definitiva, és la part més feble, la part més dèbil, de tot el procés, i és la part que normalment acaba pagant les conseqüències o d'una deficient informació o d'una deficient actuació de l'administració davant de les seues queixes.

Això es podia haver fet en aquest projecte de llei, però no sé per quina raó, no sé per quina. , tinc la meua sospita, vostés no han vullgut. Han vullgut disposar com fóra d'eixe document que no els compromet absolutament a res, i jo crec que això és un error. Per això, pràcticament podríem dir que val la pena no fer res, i per això en eixe sentit nosaltres hem votat el que hem votat.

Hem presentat esmenes en un sentit molt constructiu, a pesar de ­ja dic­ ser una llei eminentment tècnica, una llei que toca molt els aspectes de l'edificació, de la qualitat, de la seguretat, etcètera, però, si la comparem amb normativa semblant d'altres comunitats autònomes, la nostra és molt poca cosa, la nostra va a ser una llei molt poc presentable una volta quede estudiada per la gent que entenga, els tècnics de la matèria.

I en eixe viatge la veritat és que nosaltres no volem col·laborar, volem denunciar aquesta situació, també proposar alternatives, no han volgut acceptar-les. Bé, ara tenim una llei que no valdrà per a molt, però és una llei que jo crec que evidentment, amb un canvi de govern, pròximes eleccions, doncs, segurament s'haurà de reformar amb tot garantia. No se riguen, fixen-se en el que ha passat a Madrid i vostés el que pensaven.

Res més i moltes gràcies.

El senyor president:

El senyor Sanmartín Besalduch:

Gràcies, president.

Com havíem dit abans, es tracta d'un projecte de llei que a partir del marc establert per la llei estatal del 1999 intenta regular el que són els processos edificatius. A més a més, incorpora el que és la definició i formalització de les llicències municipals, siguen d'obres o siguen d'ocupació, i regulant en particular el silenci administratiu.

Res més, a més ho dic. Pense que. , i dic "res més", perquè l'autèntic problema és que ho considerem un projecte insuficient o, almenys, incomplet. Sobretot si de veres volem fer una autèntica llei d'ordenació i foment de la qualitat de l'edificació.

I dic incomplet perquè, en primer lloc, falta, insistixc, com dia abans, incorporar i regular paral·lelament als processos d'edificació els d'urbanització. I abans me posava el senyor Maluenda com a exemple, com a excusa, que això ja ho regula la Lrau del 1994: no regula la Lrau del 1994 ni ho regularà la futura llei urbanística valenciana. Com saben, el que regula la Lrau és la figura de l'agent urbanitzador com a agent de l'administració.

Per tant, si bé és cert que els defectes o problemes, i això sí que ho conté el projecte, que puguen sortir en una edificació queden regulats, no succeïx el mateix, aquest era l'objectiu final, quan ens trobem amb açò en el tema de les urbanitzacions. Llavors, ha de ser la mateixa administració mu-nicipal la que ha d'assumir les conseqüències.

En segon lloc, han demostrat, penso, una falta de voluntat política a l'hora de concretar l'aplicació pràctica d'aquesta llei. No han posat ni una mínima referència a terminis concrets d'execució de reglaments, i vostés saben que la llei és tan tècnica, tan enunciativa i tan declarativa, des d'un conjunt de bones intencions, que depén exclusivament dels futurs desenvolupaments reglamentaris i disposicions administratives perquè puguem parlar d'una aplicació pràctica. I això sabem tots que difícilment es produirà.

En tercer lloc, el temps que tinc dir que falta, en resum, un major compromís per part d'aquesta llei en el que fa referència al tipus de control i homologació de les entitats de control de qualitat oficialment acreditades. De fet, d'elles dependrà el que el silenci negatiu es puga convertir en positiu, i aquest aspecte és bàsic, perquè aquí no estem parlant sobre una cosa que no té transcendència administrativa, aquí, el que estan proposant vostés és suplir de forma subsidiària part del treball que vénen realitzant les oficines tècniques que estan als ajuntaments i que són les que, com tots sabem, informen els projectes que a la vegada són els que servixen de base per a la concessió de les llicències, bé siguen d'obra o d'edificació.

En quart lloc, trobem a faltar aspectes clau, bàsics i essencials, pel que fa referència als requisits imprescindibles, a partir dels quals s'hauria de projectar, construir, mantindre i conservar qualsevol edificació. Per què ­la pregunta que faig­ no han introduït aquí, per posar un exemple, el tema de les quotes de sostenibilitat, que és importantíssim? , relatives, evidentment, aquestes quotes, al que és l'estalvi d'aigua, sobretot, o el tema del reciclatge o reutilització de materials. És que aquests indicadors no són essencials dins del concepte de qualitat que definix la llei? Pense que haguera segut bo introduir-ho i reglamentar-ho al respecte.

I, per últim, i amb això ja finalitze, dir que no entenc encara, no puc entendre per què diuen que aquesta llei no genera compromisos econòmics que facen necessària l'assignació de recursos econòmics públics. Ho dic per l'informe que al mes de juliol va fer el cap de servei de Recolzament Tècnic i Coordinació de la Direcció General d'Arquitectura. Dia que aquesta llei ­ens dóna la raó en el que dia­ és tan teòrica, tan enunciativa, que no fa falta una consignació pressupostària, un annex pressupostari paral·lel. No ho dic jo, ho diu el citat informe, i no, no, no ho puc entendre, de veres.

No ho puc entendre, perquè vostés saben que al llarg de l'articulat ­no vaig a concretar-ho ara, ja no tinc temps, al llarg de l'articulat­ es proposen un conjunt d'actuacions previstes per l'administració, i, per tant, si el que realment es pretén és una millora de la qualitat de l'edificació i no solament titulars de premsa, doncs, evidentment, aquí fan falta tota una sèrie de mitjans no solament materials, sinó també humans, que es reflectixquen, evidentment, en el capítol I o en el capítol II dels pressupostos, i, evidentment, el capítol VI, perquè fa referència a inversions concretes.

En definitiva, falta, jo pense i pensem, una memòria econòmica on es concreten els compromisos de despeses que la implantació de la llei comportarà en el seu futur.

Per totes aquestes raons i pel que hem exposat de forma més detallada en l'explicació de les esmenes, hem votat en contra d'un projecte de llei que pensem que contribuirà poc al que és la regulació del procés edificatori i, sobretot, en el foment de la seua qualitat.

Gràcies.

El senyor president:

El senyor Modrego Caballero:

Si lo único que plantean es que quieren poner plazos a todas las actuaciones, yo les quiero decir que desde el Grupo Popular nunca vamos a aprobar que las leyes, por decirlo así, se conviertan en una herramienta, por decirlo así, de absorber competencias del ejecutivo por parte de estas Cortes. Porque yo creo que está claro que la ley tiene sus contenidos de normativas y de exigencias. Si lo que pretendemos es organizar presupuestos, como se planteaba, organizar plazos y definir lo que tiene que ser labor del ejecutivo, nosotros siempre vamos a estar en contra. Clarísima-mente esta ley se está aplicando ya, como he dicho en otras leyes, porque forma parte de esa cultura administrativa que tenemos, y es una ley que se va a desarrollar de forma muy importante como el resto de leyes que se hagan por nuestras Cortes y está desarrollando y cumpliendo el Partido Popular. Pero de ahí a introducir continuamente plazos, condiciones, como si esto fuese un programa de gobierno, pues entendemos que eso ni aporta nada a la ley ni constituye un sistema razonable de funcionamiento.

El senyor president:

(Se suspén la sessió a les 12 hores i 49 minuts)

(Es reprén la sessió a les 13 hores i 3 minuts)

Debat i votació del Dictamen de la Comissió d'Obres Públiques i Transports sobre el Projecte de llei d'ordenació del territori i protecció del paisatge (BOCV número 50).

El senyor president:

Segundo punto del orden del día. Debat i votació del dictamen de la Comissió d'Obres Públiques i Transport sobre el Projecte de llei d'ordenació del territori i protecció del paisatge.

La senyora Quinzá Alegre:

Como se desprende de lo señalado, ha existido un debate importante en torno a este proyecto de ley. Y en estos momentos, para su debate ante el pleno de la cámara, se han mantenido un total de 141 enmiendas: 40 por el Grupo Parlamentario Socialista Progressista y 131 por el Grupo Parlamentario L'Entesa.

El senyor president:

El senyor Arnal i Ibáñez:

En este primer conjunt d'esmenes que presentem s'han agrupat un conjunt ample que fan referència, sobretot, a tres temes: la participació ciutadana en l'adopció de decisions sobre la planificació a com s'ha d'interpretar el silenci administratiu i al desaparegut règim disciplinari de la llei.

Sobre el primer tema del silenci administratiu el que pretenem en les nostres esmenes és que el retard en l'elaboració d'informes, llicències o permisos no es puga entendre mai com un xec en blanc per continuar portant endavant una activitat que pot tindre greus impactes sobre el medi ambient. Per tant, per nosaltres són exigibles sempre aquests documents. Si no arriben a temps no poden entendre's mai com via lliure, sinó tot el contrari. Recordem que esta llei naix per a defensar el territori del medi ambient, no per defensar aquelles activitats que poden repercutir negativament sobre el medi ambient. A més, és important l'exigència que sempre hi hagen documents, fins i tot quan són positius i favorables perquè això incrementa la transparència en les actuacions de l'administració i permet la seua revisió i anàlisi, si s'escau.

En concret, hem presentat al·legacions en este sentit perquè els organismes de conca, per la implantació d'usos residencials industrials, terciaris, agrícoles o altres, que impliquen un gran increment en el consum d'aigua, sempre s'ha de presentar, i, si no, s'entendrà com a denegat. En el mateix sentit, els informes de l'administració u òrgans que ha formulat un pla d'acció territorial ­ja aprovat­ que es puga veure modificat per un altre posterior o els informes de la conselleria competent en matèria de territori per tramitar un pla d'acció territorial sectorial. O en el mateix cas, administració u òrgans que han formulat un pla d'acció territorial que puga vore's modificat per un sectorial. En tots estos casos demanem que hi haja documents i, si no es presenta, que s'entenga com a denegat.

També en el cas de l'informe de l'àrea de territori sobre els plans o projectes d'aprovació dels quals siga competència la Generalitat i que tinguen incidències sobre el territori. Si no s'han presentat en el termini d'un mes no mai es podrà entendre que eixos plans o projectes van endavant, sinó, al contrari, s'entén que és negatiu.

I, finalment, la falta d'emissió d'informe de la conselleria competent en matèria d'ordenació del territori sobre l'adequació o no d'un pla, projecte o programa a les determinacions d'esta mateixa llei. En tots els casos, si no hi ha document, ha de considerar-se que està denegada l'autorització.

Quant a la participació cívica. Bé, les nostres esmenes, que hem presentat unes quantes en este capítol, totes elles pretenen reforçar i millorar les vies de participació ciutadana. Per tant, esperem obtindre el màxim consens d'esta sala i la votació favorable per part del PP, perquè en teoria, almenys, el PP diu que aposta per la participació ciutadana i que per a esta llei és fonamental. A vore si açò es transforma en alguna realitat.

Així, plantegem en l'article 10 que la participació ciutadana i tècnica no sols s'ha de produir al final de tot el procés, en la fase d'exposició pública, sinó també durant la fase d'elaboració i redacció dels documents des del primer moment. I en el mateix esperit es presenten altres en les que demanem la participació dels agents socials més representatius de la comunitat també durant la fase d'elaboració de l'estratègia territorial del País Valencià o durant tots els processos que fan referència a polítiques, plans i programes sectorials. A més, proposem en una esmena a l'article 40 que es canalitze esta participació per un òrgan específic, pel Consell Valencià d'Ordenació del Territori.

Més endavant, en un altre article, en l'article 99, definim i plantegem la creació d'este òrgan, el Consell Valencià d'Ordenació del Territori, no vaig a llegir-los totes les competències i tot el plantejament que defensem perquè és prou extens, però, en definitiva, plantegem la creació d'un òrgan específic per potenciar la participació, per canalitzar la participació ciutadana en ­ja dic­ totes les fases de la tramitació dels documents que tinguen rellevància en la planificació i l'ordenació del territori.

També, en una disposició addicional plantegem que els avanços dels instruments que en esta disposició es mencionen, també en fases preliminars estiguen coneguts, debatuts i informats per l'esmentat consell de participació.

En una altra esmena a l'article 78 reclamem o proposem que les entitats sense ànim de lucre també puguen proposar iniciatives per l'execució indirecta de projectes per la sostenibilitat i per la qualitat de vida. No estava previst açò i ens pareix que és una aportació interessant per a fomentar que institucions ciutadanes s'impliquen positivament en projectes de conservació com els que estem dient.

Per altra banda, en l'article 65 plantegem que se suprimisca l'acotació que diu "de caràcter mercantil" referida a l'Institut d'Estudis Territorials del Paisatge. L'avantprojecte de llei diu que ha de ser de caràcter mercantil. No ho entenem de cap manera, i, sens dubte, pensem que sobra eixa especificació.

Finalment, afegim un article nou, un article molt extens i que ocupa bastants pàgines. És el règim disciplinari de l'antiga llei que ara quedarà derogada. És important que sàpiguen tots els ciutadans, totes les ciutadanes, que si s'aprova este projecte de llei tal com està ara elaborat faran desaparéixer el règim disciplinari i de sancions que ja existia, i no el substituiran per res. Quedarà una llei, l'incompliment de la qual serà gratis. No simplement és una llei molt vaga i molt inconcreta, és que, a més, incomplir-la no suposa cap sanció, és gratis, no hi ha règim sancionador, no hi ha règim disciplinari, no hi ha sancions. No entenem com ha pogut passar açò, a no ser que fem una interpretació bastant malèvola de les intencions que es pretenen en esta llei, que en este cas serien les contràries de les que s'especifiquen en la declaració d'interessos. És a dir, el que es pretenia en esta eliminació seria fomentar el desordre territorial. Si no és així, estan a temps. Voten a favor de la nostra esmena en la qual hem recuperat tot el règim sancionador de l'antiga llei. Només hem fet una cosa que ha sigut actualitzar les quantitats de les sancions, òbviament han passat uns quants anys, però, hem mantingut el redactat que tenia per afavorir eixe consens que ens pareix important en este cas.

Així que, els emplacem, si realment estan per millorar de veres esta llei i que servisca d'alguna cosa, almenys no perguen esta oportunitat d'incloure de nou un règim de sancions perquè, si no, diga'm quin sentit té esta llei.

Moltes gràcies.

El senyor president:

El senyor Modrego Caballero:

El senyor president:

El senyor Arnal i Ibáñez:

Senyor Modrego, no sé si ha mirat bé les esmenes. Si les ha mirat bé vorà que en quasi tots els casos el silenci administratiu està referit a entitats que no són ajuntaments sinó conselleries bàsicament i departaments de l'administració autonòmica. Per tant, no sé perquè exemplifica tant en els ajuntaments. No té sentit.

Jo continue pensant que els documents requerits han d'arribar i si no arriben han de ser exigits per l'administració i fins i tot que s'establisquen sancions si no passa així. No ho diga com un desideràtum, incloga-ho en la llei. Els documents han de constar sempre. Si realment són necessaris i importants, i si no, no sé perquè es plantegen que han de exigir-se, en eixe cas que hagen d'estar sempre, hagen d'estar en termini, siguen positius o negatius. I més si es tracta d'informes d'institucions públiques, d'administracions que són les primeres obligades a donar exemple i complir respectuosament la llei. No és el mateix un particular o una associació. Estem parlant de la pròpia Administració, de la pròpia administració autonòmica bàsicament.

La presència dels informes afavorix el control i el seguiment de les actuacions per part de la societat, torne a dir-lo, i això és fonamental. Del contrari, davant l'absència d'un document es fa més difícil seguir què ha passat en eixe projecte i no sé sap si no apareix si és perquè s'ha perdut, perquè no feia falta, perquè era positiu, perquè està retardant-se, perquè encara l'estan esperant. Això és inacceptable. Això és un descontrol precisament del rigor que ha de tindre.

I, insistisc, no és tracta d'altra cosa més que de protegir el territori i el medi ambient que es vorien perjudicats si falten cauteles i requisits quan es va a desplegar un pla que pot tindre un gravíssim impacte ambiental, per exemple el Pla de mines. Comprendrà vosté que eixe tipus de plans que tenen un notabilíssim impacte territorial a qui s'ha de protegir per la llei ha de ser el medi ambient no als promotors de les mines. Per tant, no és comparable eixa situació amb la que deia vosté abans.

Quant a la participació. Per a nosaltres, efectivament, és fonamental. Ja està clar que per a vostés, per al PP, només importa de cara a la galeria, per cobrir les aparences. Perquè si fóra de veritat ho inclourien amb més rigor en este articulat. La participació és un requisit, és una exigència democràtica i no es pot considerar com una rèmora, una trava, una molèstia, perquè pareix ser que moltes voltes és una molèstia. I cal ampliar al màxim totes les vies i fórmules. Això és el que intentem nosaltres amb estes esmenes. Però no és el que està passant. Jo he tingut ocasió de presentar esmenes al Pla general d'ordenació forestal, al Pla eòlic, al Pla de mines i a molts altres plans que es presenten sempre a les entitats socials acabats, no en el procés de participació, o tot el més se li permet que conteste una enquesta limitada i poc participativa. No és això el que estem demanant. Demanem una participació més plena, un debat, una autèntica intervenció dels sectors socials. El que hi ha no és ni ombra, és una caricatura del que vosté m'està dient. Presentar-se a votar sí o no a un document ja complet i acabat, això és una caricatura de la participació. Però nosaltres pensem que és una cosa més ric, més important que ha d'ampliar-se al màxim. I hem donat dies i suggerim fórmules. Vostés les estan rebutjant quan tenien l'oportunitat d'incloure-les. Per exemple, que existisca el plantejament d'este consell valencià expressament per a ampliar esta participació. Si diu que podria ser bona, que és interessant, tenen l'ocasió de fer-lo realitat.

Mire, els ciutadans han de ser tractats com a persones adultes que són capaços, que tenen coneixements, que poden jutjar els documents, que poden entendre el que es diu allí, que poden aportar informació. I això no ho permet el sistema actual, que ja és al final del procés, quan ja està tot pràcticament tancat. I la veritat és que s'incorporen ben poquetes modificacions a eixos documents, com vosté sabrà perfectament venint d'on ve.

La democràcia per a nosaltres és dia a dia, es manifesta en tots els passos de la vida política i no únicament en votar cada quatre anys i després callar-se i esperar a vore què passa i deixar fer els negocis que puguen fer-los en els diners de tots. Pensem que no s'ha de limitar a votar al final sinó que s'ha de participar en el dia a dia. Això és el que demanem i això és el que reclamem.

No m'ha contestat per què l'Institut d'Estudis Terri-torials ha de ser mercantil. No m'ho ha contestat, no sé per què, tindrà algun argument però no m'ho ha dit. També m'ha dit que li pareix que moltes coses que he dit són matisos, que no aporten massa coses, que inclús estarien bé. Bé, si estan bé vote-les a favor, si creu que aporten coses interessants i no són negatives, voten a favor. I si creu que ja està recollit, francament està amagat o està molt camuflat, perquè nosaltres no ho hem vist.

I, finalment, respecte al règim disciplinari, insistisc, no hi ha ara ni tampoc hi haurà possibilitat d'incloure'l després. Com vosté sabrà no és possible legalment incloure'l més tard. Vosté ha parlat que s'inclourà en la norma reguladora. M'agradaria saber què està dient vosté per norma reguladora. M'està parlant del reglament de la llei? Aleshores, li informe que això és impossible legalment. Si no ho sabia, després si fa falta li ho aclariré. No serà possible incloure'l en el reglament, és impossible legalment. Per tant, m'agradaria que aclarirà què vol dir quan m'ha dit això que posteriorment en la norma reguladora s'inclourà eixe règim de sancions. Que jo sàpiga, és impossible legalment.

Per tant, insistisc, ens quedarem amb una llei sense règim disciplinari, sense sancions. Mentre que ja existia en la llei que vostés derogaran. Per tant, és un pas enrere. Estem perdent una cosa que ja teníem. Vosté deia que és molt pobre, que és molt limitat, que és molt antiquat. Val, millor és això que no res, o no? I, aleshores, què és el que passa? Que al final pareix ser que esta llei es vol convertir només en un muntatge publicitari per a cobrir les aparences mentre estan obrint les portes de bat a bat per al desordre territorial, per a l'ocupació irracional del territori i una carta blanca per als especuladors o els constructors sense escrúpols dels quals l'administració serà còmplice per omissió del deure de protegir el patrimoni de tots els valencians i valencianes. Una llei com esta sense règim disciplinari, sense sancions, és una invitació al compliment. I ja em dirà vosté per on intentaran clavar eixa protecció. Torne a dir-li que, tanmateix, pel reglament és impossible.

El senyor president:

El senyor Modrego Caballero:

Y si quiere hablamos de política forestal, ahora que se ha aprobado recientemente el plan forestal, que en su momento se invitó a los grupos que usted formaba parte y creo que no acudieron, era todavía yo en ese momento conseller, creo que se les invitó y no acudieron. Por lo tanto, que la participación, cuando se invite a participar en un documento, pues acudan, luego no digan que no se les invitado. Pero si hablamos de política forestal, yo creo que es un hecho tan meridiano el incremento de protección y mejora del medio natural que ha habido, que es incontestable.

El senyor president:

El senyor Perelló Rodríguez:

El senyor president:

El senyor Perelló Rodríguez:

Tres bloques.

El senyor president:

Bien. Entonces, si les parece bien, propongo votar, en segundo lugar, la 42; en tercer lugar, la 198 y 203 y, en primer lugar, todas las demás, es decir, la 1, la 3, la 4, la 5, etcétera, etcétera. ¿De acuerdo?

Bien. Podemos adelantar, como dice don Rafael Maruenda, algún artículo. (El senyor Maluenda parla sense micròfon: "Maluenda") Maluenda. (Remors) Es el subconsciente.

El senyor Arnal i Ibáñez:

Bé. En este ample bloc d'esmenes, sobretot, s'han agrupat un conjunt que plantegen majors i millors cauteles ambientals. Així que ara tindrem ocasió de comentar amb concreció alguns dels punts que el senyor Modrego dia que ja estaven inclosos en la llei i vorem que no és cert.

Per exemple, començant en relació als boscos i zones forestals, ací la llei l'únic que diu és que una zona cremada. que no es podrà edificar sempre i quan siga no urbanitzable, clar. Si ja és no urbanitzable, no té massa sentit, ja estava clar. El que plantegem és que totes les zones forestals cremades, no únicament aquelles classificades com a sòl no urbanitzable, s'han de protegir i s'han establir mesures per a la seua restauració ­torne a dir­, independentment de quina siga la seua qualificació urbanística, independentment que siga urbanitzable o no urbanitzable.

Després també pensem. i afegim aixina una esmena perquè es preserve de qualsevol procés urbanitzador aquelles zones forestals cobertes per masses arbòries, arbustives o formacions vegetals d'interés i que s'hauran de classificar sempre com a sòl no urbanitzable protegit, cosa que no diu ni la llei forestal ni tampoc este projecte de llei i que tindrien vostés l'ocasió ara d'incloure-ho i aixina millorar la protecció. Si realment estan amb eixe esperit, facen-ho. Els recorde que no totes les zones forestals valuoses estan protegides actualment. No ho estan. Aixina que abans sembla que ho ha interpretat al revés. No ho estan. Vaig a dir-li diversos exemples. Per exemple, Penyagolosa encara no està protegit, els ports de Beseit no estan protegits, l'Alt Palància no està protegit, les masses forestals importants del Serrans i del Racó d'Ademús no estan protegides, el bosc del Mollet no està protegit. A més, està sent destruït per una pedrera que estan actuant allí. I molts altres més que després li ampliaré, si vol que li faça la llista més llarga.

Després afegim també una altra esmena en relació als aprofitaments minerals i energètics, o siga, mineria. Plantegem que en estos casos hi haja un especial respecte de les zones forestals, especialment si estan cobertes per masses de bosc, matoll dens o vegetació especialment valuosa, que ahí no s'afecte a esta vegetació. De moment, sabrà vosté que això no està garantit de cap manera. Tenien una oportunitat d'incloure-ho, a vore si ho fan.

Després també plantegem que les normes generals d'integració paisatgística. que diu el projecte de llei que integrarà la vegetació, ens pareix que això és pobre. El que s'ha de dir és que no s'admetrà l'eliminació de vegetació forestal valuosa i s'intentarà, en tot cas, l'ocupació alternativa d'indrets que no presenten esta vegetació. Esta és la manera de protegir la biodiversitat i les valuoses funcions de la coberta vegetal forestal.

Després hem presentat una esmena en relació a la protecció dels recursos hídrics. El projecte de llei diu: "Identificar i caracteritzar les masses d'aigua superficials". Mosatros proposem que a més es protegisca. I a més ­bé, no fa falta justificar-lo­, s'ha de protegir.

Després, pel que fa a l'abastiment d'infrastructures, i es parla de compatibilitzar la planificació d'infrastructures i el medi, nosaltres afegim una esmena on destaquem els valors mediambientals com uns valors a respectar, no únicament els de tipus cultural o altres. I plantegem també mesures perquè estes infrastructures puguen permetre la permeabilitat de pas per la fauna i la continuïtat d'utilització de les vies pecuàries, que no estava previst en el redactat. I plantegem també que s'utilitzen sempre preferentment els corredors ja establerts i que no se'n creen de nous per a minimitzar l'impacte ambiental.

I també plantegem que en l'estratègia territorial del País Valencià s'incloguen apartats on es considere especialment la protecció del medi ambient. Així plantegem que hi haja un nou apartat que diga: "Definició dels criteris territorials bàsics que han de presidir la utilització o explotació racional de l'aigua i la resta dels recursos naturals, la protecció dels valors ecològics, el tractament de les superfícies aptes per a l'explotació agrària, la protecció del patrimoni històric i cultural i la intervenció en àmbits subjectes a riscs catastròfics".

També plantegem cauteles especials per a zones especialment sensibles, com són l'Horta i el litoral i altres. Ací ens pareix molt important, perquè tots estos ambients especialment sensibles estan actualment amenaçats i molts d'ells destruint-se i degradant-se actualment també, en este moment també. I si vol noms i llocs, li'ls diré amb molt de gust.

Aleshores, plantegem, per exemple, un punt que prohibisca taxativament tota edificació sobre els marges dels llits de rius i rambles fins 20 metres des de la seua aresta exterior. Açò ja ho mantenia l'antiga llei d'ordenació del territori i vostés ho han eliminat. És a dir, rebaixen la protecció, com ja estava dient abans.

També demanem que s'incloga sempre entre les exigències, en els instruments de planificació, l'estudi de risc d'inundabilitat, que vostés volen eximir en diversos casos.

També plantegem que l'ocupació del litoral, l'ocupació urbanística, evite la formació de continus usos urbanístics i que els nous usos industrials i de serveis s'ubiquen els nous usos fora de la franja litoral, almenys del primer quilòmetre. Curiosament en un apartat es diu que s'evite abocar aigües depuradores al medi, i els llits naturals i la mar, etcètera, o almenys que es faça aigua que tinga per davall uns determinats límits de qualitat. No, senyors. A què estem jugant? L'aigua depurada no s'ha d'abocar. O és que vostés volen llançar a la mar un recurs tan preciós i tan escàs com l'aigua? Per favor! L'aigua depuradora s'ha de reutilitzar sempre, no permetre tirar-la i que damunt contamine en alguns casos.

Quant als valors agraris, pensem que s'han de preservar molt millor del que fa la llei i haurien d'estar classificats sempre com a sòl no urbanitzable protegit, almenys ­torne a dir­, zones agrícoles d'especial valor protegit. Això no ho diu la llei, el projecte de llei que vostés han presentat.

I també plantegem que no es permetrà mai, en una altra esmena, que no es permetrà cap actuació que altere les característiques particulars de les zones humides. Açò no està garantit, no està estipulat en el projecte de llei i, per desgràcia, hui en dia estan afectant-se negativament zones humides valuosos. Perquè, com vosté sabrà, no únicament s'han de protegir les catalogades, sinó totes, com ja han dit diverses sentències judicials.

També mos plantegem diverses esmenes, totes elles destinades que les zones agrícoles d'alta fertilitat i especial valor es protegisquen amb més rotunditat. Tenim cinc o sis esmenes on plantegem que no se permeten en elles desenvolupaments urbanístics desordenats en les perifèries de les ciutats, que no se donen ajuts per activitats que puguen ser contradictòries amb el valor del terrenys, etcètera. Hui en dia se donen ajuts moltes voltes per a transformacions de terrenys inadequades.

I, finalment, plantegem en una altra esmena que no se puga sobrepassar els llindars de sostenibilitat establerts. I que si alguna volta s'ha de sobrepassar, perquè entenem que en algun cas excepcional poguera contemplar-se, en eixe cas ha d'estar documentada, molt documentada, considerar adequadament les diferents alternatives possibles. Sense eixa cautela ens pareix donar una via massa ampla per a l'afectació per a superar les llindars de sostenibilitat.

I, finalment, plantegem en dos importants esmenes restablir les moratòries de l'ocupació de l'hora i litoral. Senyors, una contradicció més i ben grossa de l'esperit suposat i fals d'esta llei. No han considerat les moratòries de l'ocupació de l'hora i litoral. En el darrer avantprojecte de llei que es va presentar al final de la legislatura anterior figuraven estes moratòries, i en el projecte de llei s'han eliminat. Hauran d'explicar per què s'han eliminat. Per descomptat no és perquè la llei protegisca res. Perquè els plans de l'horta i del litoral seran en el futur i, a més, eixe futur no té ningun termini. Per tant, no me conten que la llei ja ho diu perquè és fals. Per què ho han eliminat? Estava abans en l'esborrany. Com és que ho han eliminat? Nosaltres reintroduïm les dos en el mateix text que vostés van elaborar per fomentar el consens, per facilitar la seua votació. El text és seu. Senyors, introduïsquen eixes importants moratòries o si no la protecció de l'horta i litoral.

El senyor president:

El senyor Arnal i Ibáñez:

. és falsa.

El senyor president:

El senyor Modrego Caballero:

El senyor president:

El senyor Arnal i Ibáñez:

Mire, senyor Modrego, m'he llegit amb una tranquil·litat pasmosa, amb una enorme tranquil·litat la llei, moltes voltes, amb lupa, i no he pogut trobar eixes meravelloses especificacions.

Eixa protecció de l'horta em sorprén perquè segurament el que deu ser mentira és la desaparició de l'horta que estic veent tots els dies quan passe per les proximitats del port de València i en altres llocs on segurament eixa horta no existix i desapareix per altres vies. Que rar que és tot açò de la realitat, no?

Parlem amb detall del bosc. Per què és important per a nosaltres protegir el bosc? Perquè vosté no entenia per què tant d'interés de protegir. Que conste que jo li estava parlant de zones forestals ­ja sé que són quasi el 50%, no el 60 però el 50% del territori valencià­, però no estava parlant-li de qualsevol àrea forestal sinó d'aquelles que tinguen una cobertura vegetal valuosa constituïda de masses boscoses o de matollar dens o de vegetació especialment valuosa. Eixa sí que ha d'estar protegida i no ho està en absolut tota ni una part ni un mínim, per suposat.

Les àrees forestals ocupen això, un 50% del territori valencià. Tenen un valor excepcional. Vol que li diga per què? Perquè sustenten una biodiversitat molt gran, que aparentment estem contents d'ella; són fonts de recursos humans; poden plantejar activitats com el turisme rural, del qual també se pot traure benefici, si se fa bé, i poden mantindre el sòl fèrtil, recarregar els aqüífers, que mos fa falta; evitar les pèrdues d'aigua en les tronades i evitar part dels efectes catastròfics que tenen les crescudes de rius i barrancs; i, en definitiva, també regulen el clima i l'atmosfera. Són molt importants, mos importen a tots. No entenia vosté quina funció social té mantindre el bosc, qualsevol cobertura forestal, qualsevol cobertura vegetal? Doncs té tots eixos papers que li estic dient. Per això és important.

Però, actualment tenim eixes masses forestals molt degradades i erosionades. Només ens queda un 2% en el territori valencià ocupat per la vegetació potencial originària valenciana. Només un 2%. I gran part del territori patix avançats processos de degradació i perills que esta s'incremente. I per això és molt important avançar en la prevenció per damunt del que tenim actualment. I està llei tenia una oportunitat. No fent coses que són pròpies d'altres lleis sinó fent el que és propi d'esta llei, evitant que al bastir infraestructures i ocupacions humanes industrials, urbanístiques o d'altres tipus s'afecten este tipus de vegetació valuosa. I això sí que es paper d'esta llei, ho podria fer i no ho fa. O ho fa d'una manera molt limitada.

I, a més, vostés són especialistes a maquillar les dades forestals des de fa molt de temps. Per exemple, eixe Pla general d'ordenació forestal que va servir per a quasi res, perquè és un pla que mentix descaradament en les xifres que dóna, com ja vaig dir en esta sala i ho vaig mostrar amb números i amb taules, quan parla de la quantitat que tenim de vegetació arbrada al nostre territori. O quan parla de la quantitat d'erosió que estem patint. Han maquillat de manera descarada eixes xifres. La situació és important, és greu i mereix més decisió en les mesures compensatòries. Cal millorar la protecció del bosc. No ens podem quedar en els nivells actuals.

I, torne a dir, tot el bosc, no únicament el que ja està protegit per altres legislacions anteriors, naturalment. Això seria redundant i inútil. Protegisquen el que no ho està encara, i els queda molt per fer.

Després, eixa proposta que declaren totes les zones cremades com a sòl no urbanitzable, seria interessant precisament també per a evitar incendis, perquè a voltes hi ha una zona que és urbanitzable, però no s'atrevix ningú a tirar-li el mos perquè encara està coberta vegetació i, si se crema, seria una temptació ja mol bona per a aleshores posar les màquines allí.

I li recorde que, ara per ara, estan desapareixent zones forestals per transformacions agrícoles de dubtosa vocació agrícola per mines a cel obert, per parcs eòlics que ocupen algunes de les zones forestals més valuoses, per infrastructures de tota classe, com pistes, carreteres, línies elèctriques; transvasaments, com per exemple, el que furta l'aigua del Xúquer, que eixe no està derogat i continua endavant i continua fent-se; i intervencions en medi forestals executades o permeses per l'administració, com per exemple, la tala d'Espadà que vaig denunciar en esta sala fa unes setmanes. I en particular, l'activitat minera és molt important perquè ja està afectant a zones de gran valor i està previst que ho afecte moltíssim més. per això era molt important ahí matisar que no afecte a ninguna zona de vegetació valuosa, estiga protegida ja o no.

Recordem que ara, en estos moments mateix, hi ha grans pedreres que estan devorant literalment, per exemple, el Tossal del Mollet, que està sense protegir, quan té un valor ambiental destacadíssim. O les Penyes Aragoneses, que van voler excloure vostés del parc de l'Espadà. I aleshores, ahí continuen actuant. I està previst que s'instal·len pedreres en gran part del territori, com va ser fet públic fa uns mesos. També els recorde que la Renegà té vegetació forestal i estan permetent que siga destruïda per la urbanització que està en marxa, i no fan res vostés per parar-la, quan podrien fer-lo. O per no parlar de la Vall de Miravet, al costat del Desert de les Palmes, que està destruint-se ahí una vegetació forestal valuosíssima per una carretera que està fent l'administració valenciana, i davant de la qual l'administració ambiental se calla i no diu res. O pitjor encara, justifica les actuacions de destrucció del medi ambient de manera totalment vergonyosa.

El repte que tenia esta llei era millorar eixa protecció del territori i no ho estan aprofitant. Vostés el que estan fent és desbrossar el camí per a urbanitzar millor, com fan en l'aeroport de Castelló, que diuen que no desbrossen, que només netegen, netegen la vegetació. L'estan netejant molt bé, estan deixant la terra nua, tota neteta. Clar, això no és desbrossar, això és netejar. Molt bé eixe acudit. Bé. Mentrestant, les autoritats ambientals, la boca callada, no diuen res, deixen fer i que avance. Això és racional, l'ocupació ­cometes­ racional del territori? Bé. Això és el que estan permetent.

I esta llei, és clar, no va a ajudar a posar racionalitat de cap manera. Han de ser els ciutadans els qui recórreguen després als tribunals per a aconseguir que se complisca la llei quan es fan danys, per exemple, a les zones humides, com la marjal de Pego o la de Xeresa o ­si me parla d'una altra­ la de Massamagrell, per exemple. O l'albufera d'Orpesa, que, com vosté sabrà, és una zona humida i estan allí permetent vostés, el PP està permetent l'ocupació per urbanització d'eixe valuós paratge que és zona humida. I els tribunals de justícia diuen que es deduïx de la llei que qualsevol zona humida que ho siga ­eixa evidentment ho és­ ha d'estar protegida i no únicament les catalogades. Aixina que o amplien el catàleg, o fan complir la llei o fan el que siga, però de moment estan permetent que s'urbanitze. Els hauria de donar vergonya.

Insistisc: les masses d'aigua s'han de protegir d'una manera més seriosa que en el perímetre de 300 metres de la zona d'extracció. Li estic pegant voltes a eixa cosa. És curiosa. Què pensen vostés que protegixen en 300 metres de l'àrea de. . ? Alguna cosa és, és clar. Però l'autèntica protecció és frenar l'extracció exhauridora dels recursos hídrics que està produint-se en l'actualitat i que no està gens controlada. Això sí que seria un bon objectiu. Allò altre, allò dels 300 metres de perímetre. home! , d'alguna cosa servirà, però un queda estupefacte. I per què no se regula l'extracció? I per què no s'ataca molt més la contaminació d'eixos aqüífers per nitrats d'ús agrícola de provinença agrícola o industrial o per lixiviats que provenen a voltes d'abocaments de residus?

I ­torne a dir­ permetre que s'aboque aigua depurada al medi, a llits naturals o a la mar, és una barbaritat. Si falten mecanismes per a recuperar eixa aigua, dediquen els diners a això, en compte de fer grans transvasaments de l'Ebre. Molt més curtet ha de ser, i més barat, fer una canalització que recupere eixes aigües. Si me diu: "És que falta la canalització", facen-la, per això estan els diners. Si no, estan tractant el tema de l'aigua d'una manera molt curiosa.

I quant a les moratòries, curiosament no m'ha parlat de les moratòries. Què passa? No tenen res a dir? Se li ha oblidat dir-ho. A vore si ara m'ho contesta. Les moratòries les han eliminat, les d'ocupació de l'Horta i del litoral. Què han de dir? Per favor, estic esperant una resposta, perquè ja volen eliminar les que vostés mateixos van posar en l'esborrany de projecte de llei. Per què, per què? Jo m'ho dirà.

Gràcies.

El senyor president:

El senyor Modrego Caballero:

El senyor president:

El senyor Perelló Rodríguez:

El senyor president:

El senyor Perelló Rodriguez:

El senyor president:

El senyor Perelló Rodríguez:

Tres bloques.

El senyor president:

El senyor Perelló Rodríguez:

El senyor president:

(Se suspén la sessió a les 14 hores i 26 minuts)

(Es reprén la sessió a les 16 hores i 38 minuts)

El senyor president:

(Inoïble) . enmiendas presentadas por el Grupo l'Entesa, son 35 enmiendas, números 17, 38, 43, 44, 52, 53, 61, 69, 114, 115, 116, 122, 129, 130, 131, 133, 134, 135, 141, 147, 164, 165, 181, 183, 185, 186, 187, 190, 192, 193, 194, 196, 206, 207, 210 y 214. Tiene la palabra, para defender las enmiendas, el señor Arnal.

El senyor Arnal i Ibáñez:

Anem a seguir amb l'anàlisi de la llei amb una sèrie d'esmenes. Estes que es presenten en este bloc plantegen, una part d'elles almenys, la supressió d'alguns articles o part d'articles que resulten confusos, innecessaris o contradictoris amb les preteses intencions de la llei, que en compte d'aportar garanties i millores en la protecció i ordenació del territori fan tot el contrari.

Un dels articles més regressius d'este projecte de llei és el número 13, especialment el punt 6, que té una perillosa tendència a reclassificar terrenys no urbanitzables en urbanitzables i a més al marge de la revisió del planejament municipal. I, per tant, plantegem suprimir, en l'apartat e), del punt 6, de l'article 13, des d'on diu: de la mateixa manera. fins el final. Aquest paràgraf que proposem eliminar eximeix de l'obligació de fer cessions compensatòries a un tipus particular d'usos industrials i residencials quan tinguen una baixa edificabilitat bruta. No entenem aquesta excepció. Una edificabilitat baixa no implica necessàriament un baix impacte i no diu res de la demanda de recursos que genera o de l'emissió de residus que provoca. Per tant, ha de ser aplicable el mateix que els demés casos. Per exemple, pensem en una edificació d'adossats amb les seues piscines i amb els seus jardins. Potser que l'edificabilitat bruta siga escassa, però la demanda de recursos i la generació d'impactes és important.

També, en l'article 14. 5, plantegem suprimir una part perquè considerem que hi ha una porta oberta a l'incompliment del principi general establert en eixe mateix article, en l'apartat 4, que fixava l'obligació de mantenir tots els llits expedits. Ahí es planteja una excepcionalitat que no entenem. No s'ha de permetre els aterraments o la reducció dels llits de rius i barrancs en cap cas. També, en el cas de les quotes de sostenibilitat, l'article 87 planteja eximir d'aquestes quotes a un tipus particular d'obres. Plantegem que no es faça açò i que en tots els casos s'exigisquen estes quotes de sostenibilitat.

Un altre conjunt d'esmenes van referides a l'exigència de més informes per assegurar, per a donar més garanties d'adequació ambiental. Així demanem en una esmena que en els plans d'acció territorial que regulen les instal·lacions mineres s'exigisca sempre estudis paisatgístics. Crec que no farà falta justificar per què, donat l'impacte ambiental que tenen les instal·lacions mineres.

També plantegem que sempre hi haja un informe preceptiu de la Conselleria d'Ordenació del Territori que justifique la impossibilitat d'instal·lar infrastructures en ubicacions alternatives quan s'afecten a zones que tinguen un valor natural. Així que demanem que sempre hi haja una consideració de totes les alternatives possibles i es justifique clarament per la quual s'opta.

També, en relació a l'estratègia territorial del País Valencià, plantegem que es demane per a este document d'una importància enorme en la planificació, si s'arriba a fer algun any, demanem que es plantegen informes de les universitats valencianes i dels centres públics d'investigació que tinguen relació amb les diferents temàtiques abordades.

També en relació a l'estratègia territorial del País Valencià, plantegem que ha d'haver un nou apartat que determine clarament els criteris per a la preservació de la biodiversitat dels espais naturals valuosos, encara que no estiguen formalment protegits, i especialment de les zones cobertes per vegetació valuosa, així com criteris de conservació dels recursos naturals i el manteniment dels cicles atmosfèrics, hidrològics i climàtics. Sembla una cosa òbvia, però senzillament no està en un document tan important com l'estratègia territorial, hauria d'estar.

I també plantegem que entre les funcions de l'àrea de territori de l'Institut de territori i paisatge es faça sempre una avaluació d'ofici i un seguiment d'ofici del desenvolupament dels plans d'acció territorial. No es planteja així en el projecte de llei i pensem que hauria de ser sempre, no simplement quan ho sol·licite l'òrgan encarregat sinó sempre.

També, pel que fa a la declaració d'interés general de la Comunitat Valenciana, plantegem que este document siga més estricte i considere sempre vàries alternatives per a la consecució dels objectius. Si no és així esta declaració d'interés general s'està convertint moltes voltes en un coladero que justifica sempre l'opció ja triada.

I, quant a altres aportacions per a millorar la regulació i incrementar les cauteles i rigor en la gestió del territori, plantegem mesures per a incrementar la protecció general del medi ambient. Així quan l'article 5. 2 parla que cal destinar una part dels ingressos, proposem que es concrete quina part, el 50% del ingressos provinents de la participació en les plusvàlues.

En l'article 15, on es parla que s'han d'harmonitzar els usos del territori amb la conservació del litoral, pensem que l'"harmonitzar" pot quedar poc clar i que s'ha de dir clarament que s'assegure la conservació dels valors ambientals, cosa que limitarà els usos de determinades actuacions humanes, industrials, residencials, turístiques, etcètera.

En l'article 24, quan es parla dels residus sòlids urbans, que han inclòs vostés un article parlant d'este tema, plantegem que s'incloga en ell la recollida selectiva domiciliària generalitzada dels residus sòlids urbans a totes les poblacions valencianes. És un objectiu essencial que cal incloure ja que parlem d'este tema.

I també, parlant de l'estratègia territorial del País Valencià, a més de plantejar una sèrie d'objectius que no comptaven, que no estaven especificats i que no vaig a llegir per a no fer-lo més llarg, però pensem que sí que s'han d'incloure les prioritats d'inversió pública i d'assignació de recursos, així com la temporalització de les actuacions. Açò no ho exigeix el projecte de llei. Ens pareix que un document d'esta importància ha d'incloure este apartat fonamental. Del contrari es queda perillosament inconcret i ineficaç.

I també plantegem, en l'article 82, afegim un punt nou referit que la conselleria amb competència de territori no aprovarà sota a cap circumstància instruments de planificació que impliquen la superació dels llindars establerts pel decret d'indicadors ambientals.

I en l'article 97, quan es parla de reclassificacions de sòl no urbanitzable en urbanitzable, cosa que pensem que deuria de considerar-se amb gran precaució i sempre de manera molt limitada, plantegem afegir açò. No s'admetran aquestes reclassificacions més que en el cas de no existir alternatives viables en sòl urbà o urbanitzable i sempre i quan no se superen els llindars establerts per l'inventari d'indicadors a què fa referència l'article 81, ni s'afecte als recursos ecològics valuosos, és a dir, no és que pensem que no es puga fer mai una reclassificació, però que s'emmarquen unes condicions rigoroses per a evitar que açò siga un altre coladero de reclassificacions irregulars.

Finalment, també demanem en l'article 98 que s'elimine una part de l'articulat que elimina l'obligació que plantege una excepció a l'hora de demanar a un tipus determinat d'obres que complisquen les exigències que es fan en este article. Aleshores, s'elimina d'una sèrie d'actuacions, es fa una excepció que considerem que no ha de plantejar-se esta excepció.

I, bé, hi ha una sèrie més d'esmenes fetes, però crec que les essencials i l'esperit fonamental del que volia fer amb este bloc d'esmenes ha quedat especificat ja.

Gràcies.

El senyor president:

El senyor Modrego Caballero:

El senyor president:

El senyor Arnal i Ibáñez:

Bé, senyor Modrego, jo estic atònit perquè ho vosté no m'escolta bé o jo parle espaiet, però crec que parle prou fort.

Anem a vore, la priorització de les inversions i la temporalització ho demanem per a l'estratègia territorial. D'acord? Supose que per a l'estratègia territorial sí que li pareixeran bé. Per a la llei, jo no ho demane. Vosté tampoc, però per a l'estratègia territorial ho demane. Això està escrit, llija-ho.

Després em fa molta gràcia que els llindars vostés els posen per a botar-los. És preciós! Espere que isca el titular demà en la premsa perquè. ­vaig a recordar-ho­, o siga, els llindars, els límits es posen perquè se boten. Està molt bé. Recordarem tots esta frase perquè és d'estes magnífiques.

I me diu que prohibir no servix per a res. Clar, si u no té ganes de fer complir la llei i el que demana, clar, no servirà per a res. També és un bon indicatiu del que pretenen. Bé, jo crec que vostés se retraten molt bé en el seu discurs.

Després, en els llits de rius i barrancs, quan parlàvem que no s'ocuparen per construccions, per ocupacions de la construcció de la urbanització. Vosté m'està parlant d'un altre tema, però per construccions, per cases, no. Estem parlant d'una altra cosa. I quan me diu dels sòls de baixa densitat diu: "ricos en espacios libres". Però, bé, d'això no estem parlant; estem parlant de quan eixa baixa intensitat implica que n'hi hagen piscines, que n'hi hagen jardins, que està realment tot ocupat. Eixe espai lliure té amo i està gastant-se i està requerint unes demandes i està contaminant i està tenint uns impactes ambientals. Això no se pot tractar tan a la lleugera dient que això és "espacios libres". "Libres" en amos, en amos concrets que ho gasten i apliquen una sèrie d'impactes.

Però entrant una miqueta més ordenadament: si realment la protecció del medi ambient fóra un objectiu real i creïble per al PP haurien d'estar a favor de les cauteles i d'incrementar-les de la manera que mosatros ho estem presentant en estes esmenes. Estem incorporant requisits que donen seguretat i base científica que no hi haurà afeccions intolerables per al medi natural. Per això demanem més participació i estudis de les universitats i institucions científiques públiques, perquè han de tindre un paper important. I no es poden fer excepcions contínuament per a determinades actuacions perquè per la via d'eixes excepcions en un cas i en un altre, un altre i un altre trobem que l'excepció és la norma i que aixina la norma no servix de res, com vostés pareix que pretenen. Tants forats té esta llei que al final és un colador. Això és el que volen, que siga un colador i ho estan aconseguint.

Vosté diu que s'ha de compatibilitzar l'ocupació del territori i la preservació dels valors naturals. Clar que sí! Però això és un desideràtum que està molt bé en teoria però en la pràctica s'ha de concretar. I, aleshores, s'ha de vore clarament quina és la prioritat. La prioritat és el medi ambient o no, o no? Està llei és per a ordenar el territori o no? És per a preservar els valors naturals i després que s'acomoden a ells les actuacions humanes o és al revés? Per a vosté ja està clar que és al revés, però nosaltres créiem, perquè mos hem llegit la introducció, que era per a una altra cosa, però ja està clar que la introducció és simplement per a fer bonic, literatura, literatura molt ben feta, perquè l'han copiada ­molt ben copiada­ però que després no la transmeten a la resta de l'articulat. La resta de l'articulat és independent, va per via lliure.

Així que els recomane que si no van a tindre en compte el que han posat en la introducció, en els objectius de la llei, per què no ho retiren? Aixina serà més clara i no enganyaran a ningú. Diguem per a què és la llei. Per descomptat que per a ordenar el territori, per a defensar el medi ambient, no és.

El tema dels residus sòlids urbans, vostés els han inclòs en la llei. Ja que els han inclòs, incloguen també este objectiu molt concret d'ampliar, generalitzar la recollida selectiva domiciliària a tots els nivells. Si no ho fan, difícilment compliran després ningun pla de residus perquè naixen ja coixos i amb grans dificultats. Però si vostés insistixen en la línia que han portat en el Pla de residus de no voler consens, de no voler acord i tirar endavant la seua línia, ja els garantisc una cosa: van a fracassar tots els projectes que tiraran endavant. Si no n'hi ha consens, no n'hi ha diàleg, fracassaran. I si no, comencen per la base, i la base està, entre altres coses, a minimitzar i recollida selectiva. Vostés comencen per una altra línia, els desitge sort però van a pegar-se un bon colp i no portaran endavant eixe projecte.

Quant a les declaracions d'interés general, haurien de ser ­insistisc­ molt més rigoroses del que són ara. Han de tindre elements per a assegurar la seua objectivitat. Del contrari, és una via massa ampla perquè qualsevol obra se justifique. Vosté me diu que s'estan fent estudis d'impacte ambiental molt ben fets. Això és fals. La majoria d'estudis d'impacte ambiental es fan de tal manera que les alternatives no es consideren adequadament i moltes voltes ja està la que s'aposta per ella destacada i les altres se les considera de passada. I moltes voltes ja d'entrada se consideren tres o quatre alternatives que són absolutament inviables i impossibles legalment per a dir: "No, és que no mos queda més remei que agarrar esta". Eixe truc és molt hàbil però és el que gasten, i això no és seriós. Aixina és, per exemple, com se va fer l'estudi d'impacte ambiental del transvasament de l'Ebre, que he tingut el plaer de llegir-me'l tot complet, tan llarg com és, i és el típic exemple de com s'agarra una norma per a botar-se-la, a la qual cosa vostés acostumen molt.

En fi, vosté me va dir en el debat en comissió, l'altre dia, que pareixia que jo estiguera obsessionat en la defensa del medi ambient. Clar que sí! , clar que estic obsessionat en la defensa del medi ambient! Entre altres coses estic ací, ací, per a defensar el medi ambient amb totes les meues forces, però me resulta molt sorprenent que ho diga un exconseller de Medi Ambient, que un exconseller de Medi Ambient. , és ell el que hauria d'estar obsessionat per defensar el medi ambient. O, si no, per a què està en la Conselleria de Medi Ambient? o per a què estava ­perdó­, que ara ja no n'hi ha? Precisament perquè vostés, perquè l'administració, perquè el seu partit no defensa el medi ambient, mos toca a molta gent defensar-lo amb molta força. Perquè vostés, per descomptat. I ahí, ahí bé la seua sorpresa perquè diu: "És que estan obsessionats en la defensa del medi ambient". Toma! I resulta que els responsables de l'àrea de medi ambient no ho estan. Clar que no! No els ha preocupat mai!

Aleshores, per a què està l'administració ambiental del PP? No està a favor del medi ambient. Està contra el medi ambient. És el departament d'expropiació, destrucció i eliminació del medi ambient, cosa que fan molt bé.

Evidentment, per a vostés, per al PP, com ho demostra aquest projecte de llei, el medi ambient, quan no és un recurs per explotar i esgotar fins a l'última gota i vendre-la a bon preu, a més, aleshores és una molèstia, una trava, una cosa que s'ha de sortejar conforme siga, una molèstia, vaja. Per a nosaltres, tinga-ho ben clar, el medi ambient és un alt valor a defensar, molt alt valor patrimoni de tots els valencians i valencianes. I anem a defensar-lo ací i en tots els llocs i en totes les parts amb tots els mitjans que puguem. Per a nosaltres el medi ambient és important. Ja sé que per a vostés importa poquíssim.

El senyor president:

El senyor Modrego Caballero:

Señor Arnal, yo entiendo que usted se preocupe y se exalte un poco y diga cosas que no se ajustan a la realidad porque, claro, usted está aquí como representante de Los Verdes y cada vez tienen menos cosas que decir, menos cosas que aportar y su discurso está más vacío. Entonces, yo creo que su defensa del medio ambiente es puramente nominal, formal y justificación de que ese sitio que está ahí lo defienden Los Verdes. Porque los que de verdad defendemos el medio ambiente somos el Partido Popular. Y ya se lo he dicho esta mañana y se lo voy a volver a repetir. (aplaudiments des d'un sector de la cambra), y se lo voy a volver a repetir, porque cuando no estaba el Partido Popular, le tengo que decir que se quemaban los montes a una media de 40. 000 hectáreas al año. Y ahora resulta que la media, promediando. , porque, claro, los primeros años decían: "No, es que es el buen tiempo, es que tienen mucha chamba, no, es que. " Bueno, ya han pasado nueve años, sabe usted estadísticas, usted de eso sabrá también, de estadísticas. Nueve años yo creo que ya es difícil decir que. , bueno, es una política comprometida con el medio ambiente, una inversión, un incremento de medios humanos y una orientación adecuada de las actuaciones alejada de la demagogia y alejada de los prejuicios que muchas veces tienen ustedes, que dicen: "No, es que la ZAU es muy perjudicial". No, mire, la ZAU nos permite que no se nos quemen los montes y que ahora tengamos en vez de 40. 000 al año 3. 000 año, y que ahora se estén regenerando y hayamos aumentado en 200. 000 hectáreas la superficie arbolada. Y nosotros protegemos el medio ambiente.

Y si ahora nuestros humedales, con los planes que hay concertados con el Ministerio, va a hacerse la regeneración de todos los humedales, cosa impensable hasta ahora, y ya se lo dije en comisión al señor Sanmartín que esperemos que el gobierno del Partido Socialista no pare ahora esos compromisos importantes que tiene de inversión en los humedales de la Comunidad Valenciana, que ya estaban firmados y suscritos por el gobierno del Partido Popular, que puede ser que ahora, como el trasvase, como el AVE, como algunas otras actuaciones, (veus) pues, bueno, pues se empiecen a retrasar, (veus i aplaudiments) se empiecen a retrasar, porque, claro, yo entiendo que el Partido Socialista e Izquierda Unida no pueden aceptar que el Partido Popular les esté dando continuamente lecciones en materia de medio ambiente.

Y sin nada más y esperando el próximo grupo de enmiendas, muchas gracias, señoría. (Aplaudiments des d'un sector de la cambra)

El senyor president:

El senyor Perelló Rodríguez:

El senyor president:

El senyor Perelló Rodríguez:

El senyor president:

El senyor Arnal i Ibáñez:

En este darrer bloc n'hi han dos punts que centren l'atenció sobretot. La primera part: totes les esmenes que plantegem són per a dotar el projecte de llei de major concreció, transformant sobretot les fórmules que se plantegen en potestatives plantejar-les en imperatiu.

En aquestes esmenes el que volem és que la llei tinga més concreció. En el projecte de llei, en molts i molts articles, n'hi han unes formulacions ambigües que convertixen els apartats que les contenen en unes estipulacions que són això, potestatives del tipus "podrà fer-se açò", "podrà fer-se allò". Naturalment, quan u se troba una expressió d'eixe tipus, de "podrà fer-se", la lectura també és "podrà fer-se" o "no podrà", perquè, en realitat, no s'obliga a res. Si no n'hi ha voluntat política, esta llei no obligarà a fer res allà on hi haja eixe tipus de formulacions, que abunden en tot l'articulat.

Per tant, les nostres esmenes van en la línia de transformar allò que es presenta de manera potestativa, opcional, "depenent de", en imperatiu: "s'ha de fer açò o allò o el que siga", però ha de concretar-se. En cas contrari, la llei és un paper mullat.

Hem presentat, doncs, una gran quantitat d'esmenes. Per exemple, en l'article 7. 2, a on diu que els poders públics podran implantar mesures que limiten el trànsit de vehicles privats, diem que "implantaran". En el 15, on diu que la gestió racional dels recursos naturals i el patrimoni cultural, equipaments, etcètera, "podrà limitar el desenvolupament urbanístic del litoral", hem de dir que "limitarà" aquest desenvolupament. Actualment se pot limitar més o menys, com el senyor Modrego sap, no té per què ser no a tot i ni un pam! , limitar no vol dir prohibir, que jo sàpiga, sinó "limitar", aixina de clar. Però, per favor, que limite, més o menys.

Després, l'article 15. 2, a on diu que la conselleria competent "podrà elaborar els plans d'acció territorial de caràcter sectorial que siguen necessaris", dir que els "elaborarà" si són necessaris. En l'article 45, el Consell "podrà acordar la suspensió" es diu, mosatros pensem que "acordarà la suspensió de llicències", a més, acotada temporalment, com a màxim un any, quan estiga tramitant-se un pla d'acció territorial.

També diu que els plans d'acció territorial integrats "podran preveure accions per a la sostenibilitat i la qualitat ambiental". Pensem que necessàriament s'ha d'incloure que ho "hauran de", no que "podran", sinó que ho "hauran de".

També es diu que els plans d'acció territorial podran definir programes i projectes. Pensem que ha de dir clarament que "definiran" eixos programes i projectes per a desenvolupar-los.

També on diu, en l'article 63, que "podran declarar-se", ho substituïm per "se declararà de necessària observació per a la redacció del planejament, els estudis territorials i les cartografies temàtiques que siguen rellevants". És que, si no, per a què s'han fet eixos estudis, eixes cartografies, que ja se diu en l'articulat que són rellevants. Si existixen i són rellevants, que s'incloguen necessàriament en la planificació; si no, és un malbaratament que tenim estúpidament ahí.

Després, a on diu en l'article 64 que els plans d'acció territorial "podran contenir programes d'actuació per la sostenibilitat", pensem que necessàriament els han de contindre. I també diu, en l'article 81, que els plans d'acció territorial integrats "establiran indicadors específics per les seues àrees funcionals": també pensem que ho ha de dir d'una manera imperativa, no que puguen establir-los, sinó que ho establiran necessàriament.

En la disposició addicional segona, a on diu que els òrgans competents "podran formular" una sèrie de documents preliminars, plantegem que diga "elaboraran". Primer, perquè formular és ambigu i el "podran" encara ho deixa més. Per tant, "elaboraran" documents preliminars, cosa que facilitarà la participació.

Després, en l'article 21, quan diu que el planejament territorial urbanístic inclourà almenys determinacions necessàries perquè "s'afavorixca", ha de dir que es "garantixca", que és molt més rotund i clar que afavorir; és garantir el que ve a continuació, la conservació i la recuperació del patrimoni cultural. Estes coses són tan importants, no perquè simplement s'afavorixquen, sinó perquè se garantixca la seua conservació.

En l'article 29, quan se parla d'accions d'ordenació del paisatge i es parla dels objectius, ahí es parla de "crear paisatges". Això de "crear paisatges" pot ser una miqueta perillós, perquè clar, pots crear un paisatge horrible, un paisatge destrossat, un paisatge buit, un paisatge. Què vol dir crear? Temptegem que es tracta de recuperar paisatges que hagen sigut alterats. Naturalment, eixa creació de paisatges si no s'especifica més pot ser, crear-los de quina manera? Si s'han degradat els paisatges el millor és que es recuperen.

En l'article 33 es parla que els instruments d'ordenació territorial procuraran incorporar. I ha de dir que incorporaran la sèrie de criteris que vénen a continuació. No han de procurar, han d'incorporar. També en l'article 33, quan parla d'eixos criteris, es parla d'integrar la vegetació preexistent. Integrar-la com? De quina manera? Seria més clar que diguera conservar la vegetació preexistent.

En l'article 37, quan parla de l'estratègia territorial del País Valencià, parla en present i diu: estableix. No estableix res, perquè eixa estratègia encara no s'ha formulat, encara no s'ha produït. Establirà. I aleshores obliga a que tinga en compte eixa sèrie de coses. Estem parlant d'un futur, de moment no estableix res una cosa que no existeix.

I l'article 88 utilitza l'expressió "instrumentalitzarà", que és tremendament ambigua i a més caldria vore si és l'adequada. I proposem que se substituïsca per "crearà i regularà", és molt més clar i si se volia dir això, que es diga.

I un altre gran dèficit que té esta llei és la inconcreció temporal. Esta llei no concreta res, però res de res, no té terminis per a res. I açò és una cosa totalment pasmosa. No hi ha termini per a cap cosa, senyors, açò és una declaració d'intencions sense ninguna especificació. El Pla d'acció territorial del paisatge no té termini, el del litoral no té termini, el del sistema rural, el de la protecció de l'horta. Ningú, ningú. No hi ha ni un sol pla d'acció territorial d'esta llei que diga quan es farà. Açò és una barbaritat. Nosaltres proposem períodes concrets, per exemple tots estos que hem dit de dos anys, o en el cas del risc sísmic de tres anys, perquè entenem que és més complex. Proposem un altre pla d'acció territorial que és el del foment del transport públic i el plantegem també dos anys. Però que conste que en el redactat del projecte de llei no hi ha ni un sols termini. I l'estratègia territorial del País Valencià, peça clau de tota esta llei, no té termini. O siga, que la podran fer vostés d'ací dos anys, d'ací cinc, d'ací deu, d'ací vint, mai i no hauran incomplit res. Promeses a l'aire, rimes al sol.

Tampoc l'Institut d'Estudis Territorials i del Paisatge. Molt bonic l'institut, però tampoc té termini. El Fons d'Equitat Territorial, molt bona idea. Te termini? No té, no té termini. Podran fer-lo o no fer-lo i no incompliran res. Açò què és? És una presa de pèl. Les juntes de participació de territori i paisatge, no tenen termini. El règim transitori de procediments que marca perquè els instruments de planejament s'adeqüen, no té termini. No hi ha terminis per a res. I el reglament, el reglament de la llei, la peça també fonamental de la qual dependrà. Vosté diu: no és que a la llei no ho podem posar tot, ja ho posarem al reglament. Que hàbils! Però el reglament tampoc té ningú termini. Així que no ho faran i arreglats.

Els recorde que vostés fan una llei nova, perquè diuen que l'anterior no es va desenvolupar. Tretze anys, crec, sense complir. Ara vostès per a dir, com les especificacions no les anem a complir, ni les mencionem. Així serà molt més fàcil. Que conste, en tot el que ha dit, esta llei no posa ni un sols termini. Això no serveix per a res.

El senyor president:

El senyor Modrego Caballero:

El senyor president:

El senyor Arnal i Ibáñez:

Senyor Modrego, vosté diu que este tema que estem parlant de concretar i dels temps verbals i demés és retòric. El que és retòrica és la llei, perquè retòrica, sense concreció això és el que és. Si no vol que siga retòrica, done-li concreció, concrete les coses, pose-li terminis, serà menys retòrica, serà més pràctica, servirà d'alguna cosa.

Vosté diu que tot açò que té ahí és una gran declaració d'intencions, es queda una gran declaració d'intencions. Quan va dient les coses que són exigències concretes, tot es farà, es farà en un futur. En un futur què? Un futur que no sabem quan és. I els terminis que planteja són realistes. Vosté em diu que no ho són. Bo, aleshores, està claríssim ja per a què volem fer ja esta llei. Si em diu que en dos anys no són capaços de traure el reglament, en què estan pensant? Si em diu que en dos anys no volen fer l'estratègia territorial, aleshores en què estan pensant? Si alguns dels plans d'acció territorial que hem mencionat en dos o tres anys no pensen tindre'ls, està claríssim perquè estan fent esta llei: per a retardar molt més la seua eficàcia, està claríssim. Vostés mateixa ho acaben de dir amb tota nitidesa, ja ho pensàvem, però així de clar està.

Les paraules, com vostés saben bé, no són innocents. I deixant la redacció de l'articulat plena d'expressions condicionals, potestatives tipus "podrà" deixa la llei sense valor determinatiu, ací i a Roma. Fer una nova llei per a deixar-la totalment en condicional i numerar tot el que es podria fer, que és podrien de fer milers de coses, clar, podria fer-se, però que no s'obliga a fer, això és gratuït; senzillament és perdre el temps i enganyar els ciutadans. Més encara quan es fa desaparéixer l'antiga llei, que era prou més útil que esta i que alguna cosa concretava, però vostés la faran desaparéixer per a substituir-la pel no res, pel fum.

Una llei ha de marcar clarament què vol ser, ha d'obligar l'administració a fer coses i no deixar-ho tot a la voluntat capritxosa de qui governe en un futur, això seria una burla i això és el que és esta llei. I que no es diguen els terminis, senyor Modrego, açò és totalment impresentable. No posar terminis a res, perquè no en posen a res, és un brindis al sol i avant. Sense terminis no n'hi ha cap garantia, però és que ­ho torne a dir­ no li la posen a res, ni al reglament, ni a l'estratègia, ni a ningun pla, a res de res, aleshores, què hem de fer? , fiar-mos que algun dia ho faran? , quan?

Resulta que la llei anterior que vostés deroguen dien que era ineficaç, i en part era ineficaç perquè no se va voler desenvolupar, i vostés són responsables en gran part, no els únics, a la millor, però vostés han estat governant uns quants anys, i han tingut anys per a desenvolupar el reglament, per a desenvolupar el pla d'ordenació territorial, que si no els agrada el nom, el cànvien, això, no passa res, segur que ningú els ho haguera reprotxat, que li canviaren el nom, perquè canviar el nom no arregla les coses. El problema és que no l'han fet, i han tingut molts anys per a fer-lo, i no han vullgut fer-lo, i ara diuen que ho faran, però no diuen quan. Açò què és?

Si precisament diuen que és defectuosa la llei anterior i cal derogar-la, perquè ha segut ineficaç, la substituïxen per una cosa molt més ineficaç, per inconcreta, per intemporal, per no comprometre a res.

Si realment vostés tenien ganes de millorar l'antiga llei, tenien l'opció. Haguera segut molt més ràpid que inventar-ne una de nova des del principi. Arreglen-la, facen el que estava pendent de fer, facen el reglament, facen eixe pla d'ordenació, diguen-li ara "estratègia", com vullguen. Això seria molt més ràpid que començar la casa, una altra vota, des de zero, que és el que estan pretenent. Per a què? Està claríssim per a què, no?

Haguera segut molt més ràpid, partint de l'antiga llei, millorar-la en els aspectes que vostés diuen que són defectuosos. Eixa era una opció ràpida, barata i faria avançar molt més les coses, però està clar que vostés no han agarrat eixe camí, vostés han preferit eliminar-la i posar-ne una de nova que no té, a hores d'ara, ninguna especificació.

Arribats ja a este punt, l'interrogant és: per a què se presenta esta llei al Parlament? , per a no complir-la? , per a no desenvolupar-la? , per a fer propaganda? , per a fer promeses gratuïtes que després ningú podrà exigir que se complixquen perquè la llei no diu res?

Açò és com quan algú promet a un xiquet coses que no pensa complir mai, quan te diuen: "­Te portaré de viatge. ­Quan? ­Ai, no sé, un any d'estos, ja vorem quan! " I passen els anys i no ve mai el viatge, no? Vostés, en esta llei, mos pretenen tractar als valencians i valencianes com a xiquets, eh? , prometent-mos coses que no sap mai per a quan seran. Som persones adultes i, per favor, no ens prenguen el pèl: una promesa sense cap termini no compromet a res, no servix de res, no és res.

Però està ben clar el que vol esta llei. Esta llei, el que vol és, al no desenvolupar l'anterior acusant-la d'incompleta i deficient, però no fent res per a reformar-la, el que volen és derogar-la, substituir-la per esta llei buida. Així s'aplana el camí per a l'avanç de l'asfalt, la construcció, el formigó i l'especulació. Això és exactament el que vol fer el PP, exactament això, aplanar el camí per a estes coses, llevar-li les traves, i aixina fora problemes.

I, mentres, clar, se fa una enorme publicitat de defensa del medi ambient, just quan la llei fa el contrari, perquè no preserva el medi ambient, com vosté deixa ben clar.

Senyor Modrego, les mentires d'esta llei no colen, almenys per a mi no colen, i li assegure que me l'he llegida molt detalladament, esta llei, una llei absolutament buida, innecessària, per a açò no fea falta que estiguérem tantes hores debatent ací. Però vostés l'aprovaran, s'emportaran eixe guany, havent eliminat una llei que ja teníem que haguera pogut funcionar si vostés hagueren vullgut, però no han vullgut, i ara mos la substituïxen pel no-res. Per a què? Sabem qui són els beneficiats. Per descomptat, no el medi ambient, no el territori.

El senyor president:

El senyor Modrego Caballero:

El senyor president:

El senyor Modrego Caballero:

El senyor president:

El senyor Modrego Caballero:

Muchas gracias. (Aplaudiments des d'un sector de la cambra)

El senyor president:

El senyor Perelló Rodríguez:

El senyor president:

El senyor Sanmartín Besalduch:

Moltes gràcies, senyor president.

Abans que res, dir que anem a fer una defensa d'aquesta trentena d'esmenes, mitjançant tres grups, més diversos grups temàtics.

La primera qüestió respecte a les esmenes que fan referència a la protecció del paisatge. Pensem que difícilment es pot elaborar un pla d'acció territorial del paisatge, si no es fixen polítiques de control en la utilització i distribució d'agents contaminants derivats de l'agricultura. Pensem que és una qüestió que hauria d'emfasitzar moltíssim més aquest projecte.

Com, per exemple, difícilment es pot elaborar també un pla d'acció territorial del paisatge si, per exemple, no s'inclou per a res l'aprofitament sobretot en les comarques d'interior de la Comunitat Valenciana, de tota una sèrie de cultius autòctons com a element bàsic de preservació del patrimoni paisatgístic.

La segona qüestió, la centrem en el tema dels terrenys forestals que hagen patit l'efecte d'un incendi. El projecte de llei diu perfectament que no podran classificar-se o reclassificar-se com a urbans o urbanitzables. D'acord. Ara bé, la pregunta que fem és: per què s'obliden d'afegir que tampoc podran reclassificar-se disposant usos diferents al forestal que pogueren impedir la recuperació o reposició de les espècies vegetals danyades? L'exemple, per exemple, que va passar amb Terra Mítica és il·lustratiu.

Tercera qüestió: la prevenció de riscos naturals ­no vaig a parlar del Patricova malgrat que estiga relacionat. Com quedem en este aspecte? Es pot o no es pot construir en àrees inundables? El que no val és que se'ns diga que si tot el terme està classificat com a zona inundable es podrà construir en les àrees de menor risc. El perill igualment existirà. Podrà ser més greu o menys greu, però el perill està i pense que tenien l'obligació de trobar altres fórmules.

Del patrimoni rural valencià, resumint molt: com ­interrogant­ com és possible que mencionem un pla d'acció territorial del sistema rural valencià si prèviament, prèviament no creem un fons econòmic específic per al desenvolupament rural amb una finalitat molt concreta, consolidar i assegurar la continuïtat d'aquestes inversions? El que pensem que és paper mullat o no val, és dir que "las administraciones establecerán las ayudas públicas pertinentes. " Pensem que serà paper mullat.

Quinta qüestió: quotes de sostenibilitat, llindars al respecte. És a dir, fins a quin punt podem seguir consumint determinats recursos, sobretot sòl o aigua i, en cas de consumir-se, fins a quin màxim es poden admetre les seues conseqüències o, millor dit, les conseqüències negatives derivades d'aquest procés? Dit d'altra forma, volem o no volem un model sostenible? Si el volem, per què no s'han inclòs indicadors territorials o ambientals mínims? Per exemple, no hagués costat res el tema de donar un límit residencial, tantes places d'allotjament per hectàrea com a límit. El mateix en el tema de l'aigua, un consum x de litres d'aigua per hectàrea.

Sexta qüestió: utilització racional del sòl. Miren, aquí hi ha un article, el 13, i exposa el projecte de llei que tota classificació de sòl no urbanitzable a urbanitzable implicarà la cessió gratuïta a l'administració de sòl no urbanitzable protegit, no productiu, amb una superfície igual a la requalificada. En un principi podria paréixer positiu perquè apareix una compensació. Ara bé, hem esmentat aquest article que els he dit, que ens pareix importantíssim per diverses raons. La primera, per què tota classificació de sòl no urbanitzable a urbanitzable ha d'implicar la cessió de sòl no urbanitzable no productiu? Per què no hagués pogut ser sòl per a patrimoni públic amb destinació, per exemple, a vivenda de protecció pública o a equipaments públics? Pensem que és una estranya forma d'entendre la participació, les plusvàlues generades per les reclassificacions ja que al final de la correguda únicament els ajuntaments obtindran sòls protegits totalment allunyats, la major part de les vegades, de l'actuació, amb un mínim valor econòmic i a bon segur amb escassa preferència d'acceptació per part dels ajuntaments.

A més a més, assenyala el projecte de llei que aquestes cessions tindran el caràcter de dotació de parc públic natural pertanyent a la xarxa primària. Pense que no queda suficientment clar que es troba al sòl no urbanitzable. Pensem que s'hagués hagut de concretar que pertany a la xarxa primària en el sòl no urbanitzable del planejament que ens empare.

I, per últim, el tema de les densitats. Se fa una excepció, se fa una excepció a aquelles actuacions d'ús dominant residencial o industrial ­i aquí ve el problema­ l'índex d'edificabilitat bruta del qual siga inferior a 0,35 metres quadrats. Pensem que 0,35 metres quadrats encara és elevat.

En definitiva, ens trobem amb un article ­ho dic de veres­ per a mi confús, sense sentit i sobretot generador de pràctiques impròpies quan no il·legals, a la millor, en un futur, i que no són desitjables per a ningú.

I acabe este minut i mig que tinc, amb el tema de les moratòries, litoral i horta. El Pla d'acció territorial del litoral, que ho preveu l'article 15 del projecte, o el Pla d'acció territorial de protecció de l'horta, previst en un altre article, quan estiguen elaborats seran els que marcaran les directrius d'ocupació d'aquests espais, és a dir, els usos i sobretot el nivell major o menor de protecció. Fins aquí estem d'acord. El problema quin és? Que a finals d'aquesta legislatura encara no estaran confeccionats els esmentats plans, per molt, per molt de pressa que vagen els tècnics. Per tant, la proposta que fem és que si realment volen evitar que en aquestes àrees, avui per avui, amb una gran demanda de sòl urbanitzable es produïsquen requalificacions al marge de les pautes marcades per aquesta llei, siguem valents i apliquem uns mesures cautelars: 0-500 metres en el cas del litoral o la protecció d'àrees concretes en l'horta tradicional.

Jo pense que si no ho fem, si no ho fan vostés, seran responsables de malbaratar i hipotecar un territori, i és el principal actiu amb què compta la Comunitat Valenciana, un territori que com a recurs natural escàs, com a recurs fràgil demana alguna cosa més que meres declaracions programàtiques. Per a què val que l'esmentat projecte de llei diga que els seus objectius siga compatibilitzar l'ordenació del territori amb el respecte al medi? No val per a res si no establim propostes, propostes concretes. I tots sabem que, mentrestant, ­la pregunta­: no aprovaran PAI, no aprovaran plans especials, no aprovaran modificacions en el planejament general, no aprovaran plans parcials de millora en aquests espais? Clar que s'aprovaran, i tant que s'aprovaran! El problema serà en aquells municipis que tinguen els plans generals d'ordenació urbana anteriors al 1994 o posteriors. Tots sabem que els anteriors a la Lrau, al 1994, no portaven la declaració d'impacte ambiental inclosa. Els posteriors al 1994 ho portaven ja. Això comportarà moltes confusions, moltes confusions.

El senyor president:

Senyor Sanmartín.

El senyor Sanmartín Besalduch:

. sobre això. Simplement seguirem en el tema de la rèplica però pense que el tema de les moratòries no és tampoc un invent nostre. Recordem que l'anterior projecte de llei d'ordenació del territori i sòl no urbanitzable ho contemplava perfectament. I pense que s'hauria d'agafar com a mesura cautelar.

Gràcies.

El senyor president:

El senyor Maluenda Verdú:

Molt excel·lent president.

Senyories.

Senyor Sanmartín, el problema que vosté té és que visita despatxos de conselleries i es compromet a qüestions que després no pot mantindre. Vosté s'atorga una representació del seu grup que, al paréixer, no la té, no la té, i mos trobem que aplega a pactes puntuals que s'han de regular mitjançant la presentació d'unes esmenes transaccionals en què s'arrepleguen moltes de les qüestions que vosté planteja però adaptades al que deu ser el text de la llei, i resulta que després s'excusa dient que això no era aixina. Però sí que era aixina, sí que era aixina! El que ocorre és que vosté no estava legitimat o no estava autoritzat pel seu grup per a prendre la decisió que va prendre i adoptar l'acord que va adoptar. Eixe és el problema! I ara busca excuses de mal pagador. Ara tracta de desvirtuar el contingut del projecte de les mateixes esmenes perquè no sap, no sap com recular, com rectificar eixe compromís que va adquirir i que ara s'ha quedat totalment desautoritzat.

Mire, les esmenes que presenta a l'article 9, que és el que es referix a l'accés a la vivenda i que vosté ha defensat, diu, l'esmena 25, què demana l'esmena 25? Si no demana el que vosté ha dit! Demana que s'afegisca, després de "nova urbanització", "tant en sòl urbà com urbanitzable". I és innecessària esta esmena perquè el text del projecte ja deixa ben clar el que el seu grup demana, i que és la inclusió en sòl urbà o urbanitzable, mesures per a atendre les demandes d'habitatge de protecció pública. El text del projecte de llei especifica que les accions de noves urbanitzacions introduiran mesures per a donar satisfacció a les demandes d'habitatge de protecció pública. Per què s'ha de tornar a repetir? Perquè, en principi han dit: "Bé, si vosté se compromet a votar la llei a favor, doncs no tenim inconvenient a matisar-ho. " Però, clar, és que vosté s'ha desdit d'aquell acord. Per tant, és innecessari que mantinga eixa pregunta, eixa esmena que no aporta res, sense entrar a altres qüestions d'altres esmenes que vosté continua defensant quan ja no tenen ningun sentit perquè eixos texts estan incorporats.

Mire, l'esmena 26, demana que les accions de noves urbanitzacions incloguen que la reserva del sòl per a vivenda de protecció pública no siga inferior al 33% de l'edificació residencial prevista en el planejament. Esta esmena tampoc podem acceptar-la perquè la diversitat del mercat de l'habitatge de la Comunitat Valenciana fa inviable definir un mínim igual per a totes les actuacions residencials, amb independència de la seua tipologia, ubicació geogràfica o situació temporal. No té cap de sentit determinar un mínim rígid com si fóra una xifra màgica que no sabem d'on l'ha tret vosté. Per què el 33 i no el 31 o el 43 o qualsevol altre tipus? Explique-m'ho, la seua senyoria, perquè la veritat és que no arribe a comprendre d'on ix eixe percentatge que vosté pareix ser que considera maravellós i que exigix que siga aplicable en tots els municipis, en els més xicotets, de l'interior, de les àrees metropolitanes, de la costa, en entorns urbans i en zones turístiques, per a construcció de vivendes unifamiliars i per a construcció de pisos. Què és en el seu grup eixa determinació o eixe interés que siga el 33%? Explique-m'ho. És el seu grup o és vosté? Perquè és que no li trobe cap de trellat. A la millor vosté en la rèplica m'ho explica i podré entendre-ho, no ho sé, però de moment no li veig, no li veig cap de trellat.

Creem que és molt millor, és molt millor el que preveu l'article 9, en el punt 2, que diu: "Els plans d'acció territorial i els plans generals hauran d'incloure en la memòria justificativa l'anàlisi i el diagnòstic sobre l'habitatge i l'anàlisi sobre el que se considera necessari, imprescindible, per a la protecció pública a l'efecte d'establir les reserves de sòl o altres mesures urbanístiques necessàries per a donar resposta a l'esmentat estudi. Però no podem acceptar tampoc la seua esmena en este cas! Café per a tots, creem que és un contrasentit, creem que seria perjudicar. A més, seria. també fer reserves de sòl en poblacions que mai se cobririen, que mai se cobririen. Creem que això no té gens de sentit.

La protecció del paisatge. , mire, la seua esmena 34, que planteja un text alternatiu al punt 2 de l'article 11, protecció del paisatge, però en realitat no és ningun text alternatiu, no aporta res interessant. El projecte de llei ja regula en este apartat que la Generalitat aprovarà un pla d'acció territorial del paisatge en el qual, a més d'identificar i de protegir els paisatges de rellevància regional en el territori valencià, s'establiran directrius i criteris d'elaboració d'estudis de paisatge, de la seua valoració i de la seua protecció. Conse-qüentment, la redacció que la seua senyoria ha donat a l'esmena alternativa no fa ninguna aportació que no estiga inclosa en el text del projecte. La compartim totalment, però és innecessari canviar-la, perquè es diu el mateix que el que ja diu el text del projecte.

L'esmena 35 demana un nou article que parle d'agricultura i medi ambient, que podem estar en major o en menor mesura d'acord amb el que vosté planteja, però que entenem que no és en esta llei on ha d'estar. Ha de figurar en les lleis específiques que ja estan promulgades en la nostra comunitat.

Protecció del medi rural: mire, la seua esmena pretén substituir "restringiran" per "prohibiran". Es referix esta esmena a l'article 20, protecció del medi natural. Concre-tament pretén prohibir la transformació de sòl al seu estat natural en aquells espais que tinguen protecció pels seus valors naturals i d'interés ambiental.

No podem acceptar tampoc esta esmena de prohibició perquè mos pareix massa dràstica. Prohibir? Vostés que tenen eixe talant de diàleg i de consens? Ara, de sobte, descobrixen eixa paraula prohibir? No és millor restringir atenent a la realitat de cada un d'eixos projectes i atenent a les característiques de cada un d'eixos territoris? Però prohibir? Jo crec que l'època de prohibir ja ha passat, jo crec que l'època de prohibir ja ha passat.

Utilització racional del sòl, que és l'article 13, plantegen una esmena, la 37, que diu: "Afegir un nou paràgraf al text del projecte, que és impropi d'un text de llei". Mire, el text de la llei ja regula que es procurarà un model de ciutat compacta, evitant una implantació urbanística dispersa i respectant la morfologia del teixit urbà originari. Considerem que és més adequat el text aixina com està que el que vosté planteja en la seua esmena.

Quant a l'esmena 41, que es referix a la reserva dotacional extraordinària en reclassificacions del sòl, mos pareix improcedent pel tractament que fa d'esta mesura. El Grup Socialista interpreta que el contingut del punt 6, de l'article 13, és un mecanisme de gestió urbanística vinculat a l'aprofitament urbanístic dels terrenys. I no és aixina, s'equivoca. És més, ni acceptarem la seua esmena. Si li l'acceptarem, generaríem un greu risc que propicia mecanismes especulatius que no volem. Són portes obertes.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Senyor Maluenda, vaja finalitzant, per favor.

El senyor Maluenda Verdú:

. a la corruptela.

Acaba, senyora presidenta.

I mire, en la rèplica li contestaré a altres qüestions que no m'ha donat temps. Però sí que li pregue que m'aclarisca eixes esmenes que vosté manté i que ja estan incorporades al text per què ho fa, si és que vosté té una idea que es repetisquen o és que encara no s'ha donat compte de la realitat. Perquè vosté m'ha comentat d'unes, m'ha comentat d'unes, però se n'ha oblidat d'altres, se n'ha oblidat d'altres. Hi ha algunes que no entra a elles, però altres sí que m'agradaria que s'aclariren i en la rèplica li les conteste.

Gràcies.

La senyora vicepresidenta primera:

Moltes gràcies, senyor Maluenda.

Té la paraula, per a rèplica, el senyor Sanmartín.

El senyor Sanmartín Besalduch:

Senyor Maluenda, a vore. L'esmena 27 se li havia comunitat al president que es retirava perquè havia quedat incorporada. I de fet, el president l'havia donat ja per retirada i eliminada. I aixina se li ha dit al nostre portaveu. I punt. No he d'insistir jo ara en si he de retirar-la deu o trenta vegades. Pense.

Anem al gra. A vore. Vosté me parla respecte a la protecció del paisatge que estava inclòs el que jo he dit. No està inclòs, senyor Maluenda. Jo li parlo que aprofiten els cultius autòctons com a element de preservació del paisatge rural d'interior, i perquè sóc d'una zona rural d'interior. Fins fa poc, l'anterior legislatura li vam presentar una proposició de llei de defensa d'arbres ­me pareix que eren monumentals­, pel tema de les oliveres i tal, i aquí no ho van aprovar. El que jo li estic dient és que utilitzen la vegetació autòctona com a element de preservació d'aquest paisatge. No demano la lluna. L'únic que li dic. I això no està inclòs en el projecte de llei. Vosté, de forma picaresca, evidentment, no em parla sobre això quan jo li dic els terrenys forestals que hagen patit l'efecte d'un incendi. Mirem el cas de Terra Mítica. Vostés l'únic que diuen és que no podran classificar-se o reclassificar-se com a sòl no urbanitzable. Però jo li afegisc aquí. Què li afegisc? Que no podran reclassificar-se disposant usos diferents al forestal que pogueren impedir la recuperació de les espècies danyades. I no és el mateix del que diu allí, perquè això és d'addició i jo li ho afegisc al final.

Respecte a la qüestió de les moratòries. Bé, jo què li he de dir sobre això? Hauria de dir vosté molt més que jo, perquè fa moltes més legislatures que està aquí. I li recordaré ràpidament algunes coses. L'anterior legislatura compartia, igual que compartisc jo ara, el projecte de llei del senyor Antón, en el qual, en el qual ­recorde-se'n­ en la disposició transitòria quarta, projecte de llei d'ordenació del territori, sòl no urbanitzable, establia la moratòria, i li pareixia aleshores molt bé. El que me va estranyar és que en la comissió ­i ho dic perquè jo hui ho he vist a la premsa­, és que ens tractaren, no a nosaltres, a l'instrument de la moratòria com un fet timorato, timorato dia.

Bé, el primer que li he de dir, senyor Maluenda, és que ha de corregir, ha de corregir perquè gramaticalment l'adjectiu timorat únicament pot aplicar-se a persones, però no a instruments. Primera. Segona qüestió. Dir-li, dir-li que timorat, timorat és aquella persona que s'escandalitza, s'escandalitza ­com diria jo? ­ de coses que no li pareixen conformes a la lògica o a la moral convencional.

Per tant, senyor Maluenda, el senyor Antón fa un any i jo som timorats, evidentment, perquè mos escandalitzem de certes actuacions. Com també timorats eren els diputats del Partit Popular, que la passada legislatura presentàrem una iniciativa legislativa per a protegir l'horta i ens van posar com a excusa que elaborarien la Llei d'ordenació del territori. (Aplaudiments des d'un sector de la cambra)

I, senyor Maluenda, senyor Maluenda.

La senyora vicepresidenta primera:

Vaja finalitzant, senyor Sanmartín.

El senyor Sanmartín Besalduch:

. i timorats, i timorats també degueren ser les 118. 000 persones que signaren la iniciativa popular en defensa de l'horta tradicional.

Per tant, si alguna cosa tinc clara, senyor Maluenda, és que vosté de timorat no té ni un pèl, perquè després de tantes legislatures en aquesta trona, ja no s'escandalitza de res. I, en conseqüència, seguir hipotecant litoral o l'horta és per a vosté una cosa normal, una cosa consubstancial en l'ordenació del territori. I aquesta és la diferència.

Per tant, per tant, li dic jo que amb molt d'orgull sóc timorat, perquè m'escandalitzo de certes coses que ahí no s'haurien de produir.

Gràcies. (Aplaudiments des d'un sector de la cabra)

La senyora vicepresidenta primera:

Gràcies, senyor Sanmartín.

En representació del Grup Parlamentari Popular, té la paraula el senyor Maluenda. (Remors i rialles)

El senyor Maluenda Verdú:

Molt excel·lent senyora presidenta.

Senyories.

Mire, senyor Sanmartín, (rient-se) quina patinada que s'ha pegat la seua senyoria. La iniciativa popular no era una iniciativa del Partit Popular, era una iniciativa legislativa popular presentada per un Salvem, presentada per un Salvem, (remors) i que en la presa en consideració, i que en la presa en consideració (El senyor president colpeja amb la maceta) el Grup Parlamentari Popular va votar en contra. Però no era una iniciativa del Partit Popular. Vosté és que ho confon tot.

(Ocupa la presidència el president, senyor Julio de España Moya)

El senyor president:

El senyor Maluenda Verdú:

. quan jo li he dit abans també allò de les esmenes eixes que vosté manté, m'ha eixit per la 27. La 27 ja ho sabia, la 27 ja ho sabia. Jo estic referint-me a la 90 i a la 91, que vosté continua demanant que s'incloga en la llei una cosa que ja està, que és l'esmena 88 i 89, que es va votar a favor en comissió i que està incorporat al text. I eixes, ni li ho ha dit vosté al president ni m'ho ha dit la senyora secretària. (Remors) Ni vosté al president ni m'ho ha dit la senyora secretària. Per tant, no me diga que no ha sigut fidel a eixa comunicació anterior, que sí que ho he sigut.

Mire, la moratòria, la moratòria. Dic que el tema de la moratòria és una acció timorata, però no de l'instrument sinó de la persona que l'adopta. (Protestes) Per què? Perquè mire, el millor que s'ha inventat, el millor que s'ha inventat ja des dels anys huitanta.

El senyor president:

El senyor Maluenda Verdú:

. per a preservar els paisatges és precisament la declaració d'impacte ambiental. I això és el que fa este govern, això és el que fa este govern. Però si vol vosté que parlem de la moratòria, jo hauré de dir-li altra volta el que li he dit a vosté anteriorment, que vosté "donde dije digo, dice Diego". Vosté es va comprometre amb la conselleria a una esmena. . Sí, sí. No faça aspavientos, no faça aspavientos. (Rialles) Es va comprometre, i el seu partit o el seu grup l'ha desautoritzat. I vam aplegar a un acord per a una esmena transaccional que parlava de la moratòria. Sí, sí, sí. I resulta que vosté al final se'n torna cap arrere o el fan que se'n torne cap arrere.

I eixa moratòria era aplicable al litoral i era també a l'agricultura. I dia: "Afegir una nova disposició transitòria amb el següent text: Sexta. Pla d'acció territorial del litoral. Mentre no estiga aprovat el Pla d'acció territorial del litoral de la Comunitat Valenciana, previst en l'article 15. 1 d'esta llei, i en els terrenys compresos en les zones d'influència definides en la legislació de costes, i mentre que no s'aprove el Pla d'acció territorial de l'Horta de València ­que ha de tindre declaració d'impacte ambiental­, previst en l'article 22. 6 d'esta llei, i en els terrenys que reunisquen valors mediambientals.

El senyor president:

El senyor Maluenda Verdú:

. històrics o culturals propis de l'horta valenciana, regiran les següents mesures:

1. No podran programar-se sòl classificats com a urbanitzables o aptes per a urbanitzar per instruments de planejament general que no hagueren sigut objecte de declaració d'impacte ambiental favorable, (so d'un mòbil) excepte que es tramite i emeta esta o l'avaluació estratègica ambiental prèviament a l'aprovació del corresponent programa pel desenrotllament d'una actuació integrada de les previstes per la legislació urbanística.

2. L'àmbit dels estudis d'impacte ambiental necessaris, tant per a la declaració a què es fa referència en el punt anterior com per a la corresponent a instruments que comporten noves classificacions de sòl urbanitzable, es referirà al total de la unitat paisatgística o territorial en què s'enclave el sector, definides per les seues homogènies característiques respecte del medi natural biòtic i abiòtic, usos característics, interdependència funcional dels seus elements, articulació en la infraestructura i àmbit de la fauna visual".

El senyor president:

Senyor Maluenda.

El senyor Maluenda Verdú:

Acabe, senyor president.

Vosté no ha acceptat eixa esmena? Què parla vosté de la moratòria? Vosté es va comprometre amb la conselleria, i ara resulta que s'oblida per complet. Ara no complix la seua promesa. Ja sabem que vosté no té credibilitat. Quan vosté vaja a negociar alguna cosa, per a què perdre el temps amb vosté. Acabe, senyor president.

El senyor president:

El senyor Maluenda Verdú:

Per a què perdre el temps amb vosté? Però eixe és el comportament que té vosté i el seu grup, el Grup Parlamen-tari Socialista. Ja li donarà les explicacions a l'alcalde de. (Inoïble. Pausa)

El senyor president:

El senyor Godoy García:

Antes de iniciar la defensa de estas enmiendas, les anunciamos que hemos retirado la enmienda número 84.

El senyor president:

El senyor Maluenda Verdú:

Molt excel·lent senyor president.

Senyories.

En primer lloc, senyor Godoy, gràcies, gràcies perquè vosté haja tingut en compte les observacions que jo li he fet anteriorment al senyor Sanmartín i ell no ha acceptat. Vosté sí que ha complit amb el Reglament i ha vingut ací a la trona i ha dit que retira l'esmena 84. Gràcies. Aixina és com es procedix. Perquè quede constància en el Diari de Sessions.

Ara bé, estes esmenes que vosté ha defensat se referixen totes, totes, a l'ús eficient dels recursos hídrics, protecció de la qualitat dels recursos hídrics, ús sostenible de l'aigua, i jo, de veritat, fixe's, volen substituir el text de l'article 17, "ús sostenible de l'aigua que en garantixca l'estalvi i el subministrament suficient i en bon estat a la població basat en una gestió integral i conjunta d'aigües superficials i subterrànies i en la recuperació completa dels costos", astò és el que vostés volen substituir per un altre text alternatiu: "adequada gestió dels recursos hídrics per a evitar la sobreexplotació i garantir l'estalvi i el subministrament suficient i en bon estat a la població, fonamentant-se en una gestió integral i conjunta de les aigües superficials i subterrànies i en la recuperació completa de costs". O siga, que no aporten res.

Però és que jo crec que quan vostés parlen d'esta qüestió haurien de sufocar-se. Quan el Grup Socialista parla d'estes qüestions de l'aigua hauria de sufocar-se, perquè encara està viva i estarà viva per molt temps eixa decisió que vostés han pres no des del consens i des del diàleg, com prometien, sinó utilitzant un decret amb traïdoria i premeditació, no sé si també amb nocturnitat, però que en qualsevol cas em sembla que és inconstitucional a totes llums, de derogar el transvasament d'aigües, de sobrants d'aigües de l'Ebre a la Comunitat Valenciana, una cosa que és un instrument del Pla hidrològic nacional, que no és solament el transvasament de l'Ebre, encara que és summament important el transvasament, sinó que hi ha moltes altres actuacions que el govern del Partit Popular havia posat en marxa. Recordar-los que el Pla hidrològic nacional és un instrument de la Llei d'aigües de 1985, eixa llei que el senyor Godoy ha mencionat, que el Partit Popular ha complit a rajatabla i a desenrotllat i que el Partit Socialista no solament és que no complix sinó que deroga actuacions derivades d'eixe Pla hidrològic nacional conseqüent de la Llei d'aigües de 1985.

I dia que vostés haurien de sufocar-se, perquè esta comunitat ha donat mostres inequívoques que ha fet un ús eficient dels seus recursos. Esta comunitat des de 1995 va desenrotllar un primer pla director de sanejament i depuració d'aigües, que va invertir més de 80. 000 milions ­llavors eren pessetes, antigues pessetes­, i que va millorar i va superar les exigències de les directives europees mediambientals. Jo he de recordar eixa directiva que tantes voltes els recorde, europea, que preveïa que per a l'any 2005 totes les poblacions amb més de 2. 000 habitants comptaren amb el seu pla de sanejament i depuració, i en la Comunitat Valenciana ja en l'any 2000 totes les poblacions de més de 500 habitants comptaven ja amb eixes plantes. Gràcies a això mos trobàvem al finalitzar eixe pla en l'any 2000 amb 375 depuradores en la Comunitat Valenciana. Fixe's vosté si féem un ús dels recursos.

Però és que a més planificàvem la reutilització d'eixa aigua, no com quan governaven els socialistes, que el sanejament i depuració era una despesa, era una despesa, sí, era un gasto, era un gasto i ara és una inversió. Per què abans era un gasto i ara és una inversió? Perquè llavors no planificaven la reutilització d'eixes aigües i se perdien pels barrancs, finalment novament en el mar o a través d'eixe emissari submarí que tenien, que tiraven cada dia moltes més aigua que la que depuraven al mar. Mire vosté, la diferència està que el Partit Popular sí que ha planificat eixa reutilització i en comptes ser una despesa és una inversió, una inversió que ha beneficiat a tota la Comunitat Valenciana. I he de recordar-los també que s'ha aprovat recentment el segon Pla de sanejament i depuració, amb una inversió de 1. 056 milions d'euros, per a millorar algunes d'eixes instal·lacions i millorar la qualitat de l'aigua, no solament la quantitat sinó també la qualitat.

I resulta que vostés aquí demanen que se facen estudis sobre l'aprofitament de les dessaladores. O siga, quin tipus d'estudi? És sobre l'agravi mediambiental que poden ocasionar? Si el seu partit en Madrid s'ha negat que se faça eixe estudi de les dessaladores, senyories! Ja sabem que les dessaladores van a desequilibrar el medi ambient de la Comunitat Valenciana. Ja sabem que les dessaladores van a generar més quantitat, van a generar 400. 000 tones de sal que no anem a saber on depositar. No podem depositar-les en ningun lloc. I allò que no entenc són eixos moviments ecologistes que sempre estan en contra de les dessaladores, senyor Arnal, ara resulta que estiguen calladets. No ho entenc.

Mire, vostés que vénen ací a la trona a defensar l'ús eficient dels recursos hídrics, la protecció de la qualitat dels recursos hídrics i l'ús sostenible de l'aigua, mire vosté, deixarà de ser més sensat que l'aigua dolça del riu Ebre que va al mar, deixarà de ser més sensat que la utilitzem per a transvasar-la on fa falta, com és el cas de la Comunitat Valenciana, i no haver de dessalar-la després quan s'ha convertit en aigua salada? Jo crec que de sentit comú és això, i no hi ha ningun problema mediambiental. Però vostés, en canvi, vénen ací a la trona i ara se'ls ompli la boca parlant de l'ús eficient dels recursos hídrics, la protecció de la qualitat dels recursos.

El senyor president:

El senyor Maluenda Verdú:

. i l'ús sostenible de l'aigua.

El senyor president:

El senyor Maluenda Verdú:

Mire, crec que deuen un respecte a la Comunitat Valenciana, i mediten les paraules abans de pronunciar-les.

Res més i moltes gràcies. (Aplaudiments des d'un sector de la cambra)

El senyor president:

El senyor Arnal i Ibáñez:

És molt senzill. El senyor Maluenda ha fet una al·lusió. Aleshores, demanaria el poder contestar eixa al·lusió ja que m'ha esmentat, en concret en el tema de les dessalacions m'ha mencionat. Aleshores, m'agradaria poder contestar breument.

El senyor president:

El senyor Arnal i Ibáñez:

Després del senyor Godoy? Bé, d'acord.

El senyor president:

El senyor Godoy García:

En primer lugar, señor Maluenda, vaya por delante que el Grupo Socialista precisamente al hablar del agua no tiene porqué sofocarse, lo hace con todo el derecho y lo hace con toda dignidad. Más bien tendrían ustedes quizá que sofocarse por usar el dinero público para campañas en plena campaña electoral (aplaudiments des d'un sector de la cambra) para sus intereses propios y de contarnos cada día medias verdades y a veces, señor Maluenda, también muchas mentiras.

Igual que es una verdad que el canon de saneamiento con el cual se están sufragando estos gastos lo puso un gobierno socialista. Igual que es verdad que los fondos europeos que han venido para la construcción de esas plantas depuradoras también los negoció un gobierno socialista, mientras que ustedes le decían a Felipe González que era un pedigüeño. (Aplaudiments des d'un sector de la cambra) Así que, señor Maluenda, por favor, ustedes están recién llegados, bienvenidos, pero si están reconociendo en el II Plan de saneamiento que están siguiendo la política de aguas del Partido Socialista en saneamiento, no nos diga que no existe.

Y le voy a decir una cosa, señor Maluenda, lea usted e infórmese un poco más en cuestiones de desalación de agua, porque si le tienen que servir los eslóganes que les da algunos señores del gobierno anda usted arreglado. (Aplaudi-ments des d'un sector de la cambra)

El senyor president:

El senyor Maluenda Verdú:

Molt Excel·lent Senyor President. Senyories.

Mire, senyor Godoy, vostés no porten aigua ni amb rogatives, (protestes) ni amb rogatives, així de clar, ni amb rogatives. Mire, sí que han de sufocar-se i més després d'escoltar el que vosté ha dit ací, que diu que ací s'han utilitzat fons públics per a una campanya per a l'aigua per a tots els valencians. (Protestes) Sí, sí, sí, a més aprovat per estes Corts, aprovat per estes Corts. (Remors) Però jo he de recordar-li a la seua senyoria que els ajuntaments del Baix Segura van estar plens de mocions presentades pel seu grup perquè els ajuntaments pagaren els fons per a pagar els autobusos i els entrepans i el desplaçament a les manifestacions pro riu Segura en Madrid.

Mire aquí és: pro aigua per a tots, el que nosaltres hem fet. (Aplaudiments des d'un sector de la cambra) Per tant, crec que estem tant legitimats com estaven vostés per allò.

Però, clar, s'oblida també que el senyor Iglesias en Aragó sí que ha utilitzat també fons públics per a fer una campanya que a la Comunitat Valenciana ni una sola gota d'aigua. I vostés saben els compromisos que ha adquirit el senyor Rodríguez Zapatero. Per cert, mire, ZP, a mi em recorda al FP, ZP Zapatero, FP Felipe, el primer rei Borbó. I per què me'l recorda? Sí, sí, mire, perquè el primer rei Borbó va derogar els furs de la Comunitat Valenciana i el senyor Zapatero ha derogat els drets de la Comunitat Valenciana, (aplaudiments des d'un sector de la cambra) que són els drets de l'aigua, els dos per decret, els dos per decret. Per tant, què ve a dir-me vosté ací ara en este moment? Vostés no porten aigua ni en la cantimplora, ni en la cantimplora.

I, mire, i parlant de recents aplegats. Aquí l'únic recent aplegat és vosté. No diga que jo sóc un recent aplegat. Perquè si vosté no fóra un recent aplegat sabria que des de 1985 fins l'any 2000, des que s'aprova la Llei d'aigües socialista fins que en l'any 2000 el Partit Popular promulga el primer avantprojecte del Pla hidrològic nacional, aquí, a la Cambra, els socialistes valencians sempre han votat pel Pla hidrològic nacional i pel transvasament d'aigües de l'Ebre, sempre, sempre, fins que açò ha sigut una realitat. Quan ha sigut una realitat s'han adonat que el Partit Popular ha sigut el suficientment valent per adoptar una decisió tan important i aleshores vostés es miren en l'espill i diuen: i mosatros, tants anys governant i tants anys dient que portaríem l'aigua i votant favorablement i no ho han fet, què ens queda? Només mos queda que rebutjar eixa iniciativa, només mos queda que protestar i dir que no s'ha fet conseqüentment.

Mire vosté, allò trist de tot açò sap el que és, senyor Godoy, que finalment aplegarà un moment que vostés s'adonaran, el govern socialista, que no hi ha una altra solució només que aprofitar eixa aigua dolça de l'Ebre que va a la mar, (inintel·ligible) transvasar-la. Sí, sí. S'adonaren tard, s'adonaren quan hi havien transcorregut tres o quatre anys i han perdut tres o quatre anys. No solament els dotze anys que vostés han governat sinó tres o quatre anys més, quan ja estava tot aprovat, quan hi ha més de cent informes favorables a la conveniència d'eixe transvasament d'aigües i quan la societat valenciana estava il·lusionada perquè veia que havia una mesura suficientment valenta que garantia el desenrotllament econòmic i social d'esta comunitat.

El senyor president:

El senyor Maluenda Verdú:

­Acabe, senyor president. ­ . i que afecta a 500. 000 llocs de treball en la Comunitat Valenciana. Perquè jo no sé si vostés saben que en indústries relacionades amb les empreses d'aigua signifiquen el 24% del PIB de Castelló, el 28% del PIB de València i més del 40% del PIB de la província d'Alacant. Eixe és el decret ZP, que és similar al decret FP.

Res més i gràcies. (Aplaudiments des d'un sector de la cambra)

El senyor president:

El senyor Arnal i Ibáñez:

Simplement aclarir-li el següent: en primer lloc, mosatros mai hem defensat que l'alternativa al transvasament de l'Ebre siga substituir tota la quantitat d'aigua prevista per dessaladores, tota no. Bàsicament s'ha de substituir (inintel·ligible) les aportacions d'una política racional basada en l'estalvi, en l'eficiència, millorar eixos paràmetres i la reutilització màxima de les aigües depurades, etcètera. Eixe mesures que són, crec, també les mateixes en gran part de les que defensa el Psoe. Però les dessaladores poden contemplar-se de manera puntual. Sempre hem de plantejar açò, de manera puntual, concreta, per a determinats usos en determinats llocs. I en eixes condicions poden fer-se de manera que no tinguen un impacte ambiental gran i que l'energia que consumisquen provinga de fons renovable.

Hi ha sistemes, ho ha de saber vosté, per a minimitzar eixos impacte ecològics de les dessaladores, si se vol, si s'inverteix en elles. Aleshores, ningú està plantejant substituir tota l'aigua de l'Ebre, tota, per dessaladores. Això ningú ho defensa i seria una barbaritat. Ara, una part en condicions determinades, sí. Això és coherent, és acceptable i tindria uns impactes ambiental suportables. Perquè hi ha maneres de dissenyar-les per a minimitzar eixos impactes.

El senyor president:

El senyor Maluenda Verdú:

Gràcies, senyor president.

Senyor Arnal, m'ha sorprés vosté. Ara resulta que vosté està a favor de les dessaladores. Que vinga Déu i que ho veja! No hi ha qui ho entenga! Sí, sí, vosté està a favor i està dient que no genera un impacte ambiental tan greu, està dient. No em sent? Sí que em sent, és que li molesta, sí, sí. I, clar, vosté diu que no volen fer una alternativa al pla hidrològic, al transvasament de l'Ebre només en dessaladores, sí, sí, estan anunciant 600 hectòmetres cúbics, 600 hectòmetres cúbics, senyor Arnal.

Mire i vosté jo no entenc que siga un ecologista, un ecologista que vosté està a favor de les dessaladores, no li preocupa l'alteració de l'impacte ambiental que puga fer la salmorra, en absolut li preocupa. (Remors) Sí, sí, sí, riguen-se les seues senyories, però és aixina. I després està en contra del transvasament de l'Ebre. Però haurà actuació mediambiental més important, més eficaç, que disposar d'aigua en la Comunitat Valenciana per acabar amb la sobreexplotació dels aqüífers? Jo crec que no. El que no entenc és vosté que diga que és verd.

El senyor president:

El senyor Maluenda Verdú:

. i que estiga en contra d'eixes mesures. Jo crec, senyor Arnal, que vosté en compte diputat verd hauria de cridar-se diputat sec. (Remors)

El senyor president:

El senyor Arnal i Ibáñez:

Volíem votació separada per a les esmenes 79 i 81.

El senyor president:

El senyor Arnal i Ibáñez:

El senyor president:

El senyor Perelló Rodríguez:

El senyor president:

El senyor Perelló Rodríguez:

El senyor president:

El senyor Arnal i Ibáñez:

Fins el 25 no tindríem inconvenient, però els articles 25, 26, 27 que no han tingut esmenes, pense que tenen un tractament diferent a les altres que tenen esmenes.

El senyor president:

El senyor Arnal i Ibáñez:

Hem votat en contra d'aquesta llei perquè és una llei buida, quasi tan buida com esta sala, com està quedant-se ara. Una llei que pensem que s'ha dedicat només a fer una publicitat enganyosa. Una llei que és incoherent, perquè és incoherent, no té res a vore amb les intencions que figuren al principi i amb els objectius en els articles inicials. Allí es promet una sèrie de coses que després l'articulat de cap manera concreta.

Una llei que rebaixa fins i tot les proteccions ja existents, com en el cas de construir o ocupar el llit de barrancs i rius. Una llei que no aporta avanços en temes fonamentals, com és la protecció del bosc, de l'horta, del litoral, que estan amenaçats, que estan degradant-se dia a dia.

Una llei que no compromet a res, que està plena d'expressions condicionals, com hem dit abans, que no obliguen, que no té terminis, com hem dit abans, ni fins i tot en les parts més fonamentals, com l'estratègia, el reglament, tots els plans d'acció territorial que menciona, ningú, ningú, absolutament ningú té terminis.

Les possibles especificacions es deixen sempre en mans d'eixos futurs plans, d'eixes estratègies que, com no tenen eixe termini, doncs senzillament no hi ha res.

Una llei que no té ni règim disciplinari. Anem a recalcar-ho fins a l'últim moment. No té règim disciplinari. Incomplir-la serà gratis. Però això sí, bé que anul·la i deroga l'existent. En la pràctica facilitarà l'ocupació irracional i desordenada del territori, permetrà que seguisca.

Una llei que no dóna molta cancha a la participació, que dóna poques garanties ambientals i que elimina ­recorde-m'ho novament­ les moratòries de l'horta i del litoral. I açò és una vergonya, una vergonya i una burla per als valencians que presentaren en esta cambra la iniciativa legislativa popular en defensa de l'horta, i que el PP va votar en contra i no va admetre eixa possibilitat de protegir este valuós terreny, prometent que ja vindria una llei que ho faria. I hem vist, hem comprovat que açò és falç. Esta llei no ho protegix ni molt menys. Ho deixa per al futur, per a quan vinga el Pla d'acció territorial de l'horta, que vindrà no sabem quant, in illo tempore. Ja veurem quant vindrà. Sens dubte no hi ha cap justificació.

Per tant, açò és un despreci més als valencians que van presentar. als milers i milers que van signar eixa iniciativa legislativa popular, que vostés, el PP, van votar en contra.

S'està venent esta llei precisament com el contrari del que és. Quan és un pas enrere, camuflat amb paraules boniques que mai no es portarà a terme.

I vull recordar-los: el senyor Modrego quan defensava molts apartats de la llei, deia, demanava una cosa que no es podia fer. (Pausa) Jo estic atenent-me a les qüestions si no m'interromp.

Jo tinc un problema, i és que em crec que el que veuen els meus ulls i no em crec les promeses que figuren en els documents que no concreten res. Tinc el defecte, i ho lamente, que no me puc creure la literatura fantàstica d'un document que no té cap concreció mentre vaig recorrent el País Valencià i veient les coses com estan; i veig com hi ha mines que devoren muntanyes senceres, com en el cas de la Serrania; que hi ha carreteres que afecten a paratges de gran valor ecològic, com en el cas del Desert de les Palmes; quan hi ha urbanitzacions que destrossen l'última pineda litoral que hi ha a Castelló, com en el cas de la Renegada; quan estem veient un transvasament que furta l'aigua al Xúquer i que el seu traçat afecta a paratges naturals valuosos; quan veig zones forestals que estan transformades en terrenys de cultiu en llocs on no hi ha aigua per a justificar eixe regadiu que pretén implantar-se; o zones forestals que es veuen afectades en grans tallafocs, pistes, carreteres, línies elèctriques; o plans com el pla eòlic, que està dissenyat de manera, lamentablement, que afectarà els millors paisatges que encara tenim al País Valencià, i s'arruïnaran inevitablement.

Veig zones humides, com l'albufera d'Orpesa, afectades per una urbanització que arriba a promoure l'administració del PP. Veig praderies de posidònia que estan afectades per ampliacions de ports, i ací no es preocupa ningú que eixe ecosistema se destruïxca amb molta més eficàcia que farà mai cap dessaladora, i això, ahí no tenen res a dir els que tant es queixen de les dessaladores.

I veig paratges litoral valuosos destrossats per urbanitzacions irracionals i en marxa, com en el cas de Marina d'Or, en Oropesa, i tants i tants llocs. I veig cada vegada que n'hi més residus sòlids urbans que no caben en els abocadors i que no està donant-se una adequada línia de resolució a este problema. I veig també valuoses zones agrícoles que ningú protegix i que són devorades pel creiximent urbanístic desordenat, que ara n'hi ha i se permet i continuarà, de les ciutats, de les fàbriques, del port de València, etcètera.

Lamente dir-los que la realitat, per a mi, és molt més creïble, molt més important que les promeses inconcretes que figuren en projectes de llei, que ahí estan per a vore, el que vullga que se la crega, però la realitat la podem vore, la podem constatar, i esta llei no solucionarà eixos greus problemes, que són reals, mentre que el que vostés estan venent-nos ací és un projecte que no aportarà eixa solució.

El senyor president:

El senyor Sanmartín Besalduch:

Senyor president, moltes gràcies.

Deixaria per a la part final explicacions concretes a converses i debats que hem intentat tindre, sobretot demostrant responsabilitat política per a arribar a acords. El que subscriu. , no, no, senyor Maluenda! , el que subscriu li ha de dir perfectament que es va fer un esforç tremend per a poder arribar a acord. Després, per qüestions concretes, diverses i dispars no s'hi va poder arribar.

El cert és que el projecte que avui ha arribat aquí, al plenari, malgrat aquestes converses, segueix, doncs, sent el que vam començar al principi, un conjunt d'articles que jo no ho discutixc, els quals coincidim en el seu plantejament inicial, és a dir, quin és l'objectiu, quina és la finalitat d'aquesta llei d'ordenació del territori. Evidentment, com no hem de coincidir, senyor Maluenda? : integrar totes aquelles polítiques públiques sectorials amb incidència territorial. I per a què ho volíem fer i coincidíem amb el Partit Popular plenament al respecte? , per a què? Doncs, a partir d'aquests instruments d'ordenació d'àmbit supramunicipal intentar ordenar l'espai, fent-ho compatible amb un desenvolupament sostenible des d'un punt de vista econòmic i social.

El problema quin és? , i no tinc cap vergonya de dir-ho, absolutament: han passat dos mesos i malgrat tot són pocs els mandats d'actuació que apareixen en aquest projecte i poques les normes ­jo diria­ d'aplicació directa exigibles des del punt de vista jurídic. En conseqüència, l'efectivitat d'aquest projecte depén d'hipotètics instruments d'ordenació territorial, de futurs decrets i de futurs reglaments perquè realment siga una llei eficaç, i això és el que intentàvem corregir, senyor Maluenda, a través d'esmenes, de les quals, no tinc cap vergonya a dir-ho, que es van fer transaccionals, i amb el cap ben alt ho dic, sobre això.

Després, no. Ja, ja, el problema és que a la millor se pregunten per què vosté no estava en les converses, això ja no ho sé! , això, però, és un problema seu, no s'enfade amb mi! , s'hauria d'enfadar amb algú més.

Li dia allò del tema d'aplicació perquè no ho dic jo: el Consell Econòmic i Social de la Comunitat Valenciana els adverteix en el seu dictamen que els plans d'acció territorial ­no ho dic jo, això, ho diu el Comité­ especificats en aquest projecte de llei, es troben coixos perquè no fan referència ni a l'assignació de recursos, ni a la temporalitat de la seua aplicació, ni a la delimitació de les zones mereixedores de protecció. No ho dic jo, ho diu el mateix informe.

I, a partir d'aquí, ho han de reconéixer, senyor Maluenda, no és culpa meua que després de tres consellers, va començar amb Cartagena, va seguir amb el senyor Antón, i actualment, amb el senyor Rafael Blasco, portem nou de gestió del PP i diversos esborranys d'avantprojecte, ens trobem ara amb un projecte de llei d'ordenació del territori tan flexible i adaptable, compte, que el que pot fer és inspirar futures i hipotètiques actuacions per part de l'administració pública, però ­insistixc­ amb poques normes d'aplicació directa i cap mandat d'actuació. Per a això, no feien falta ni tants consellers, ni tants anys de gestió, ni tants avantprojectes.

Jo recorde que el senyor Zaplana ja es va comprometre, en aquesta mateixa trona, l'any 1998, en un debat de política general, que en un termini immediat presentaria un projecte d'ordenació del territori. Cinc anys després, i, per fi, el març de l'any passat, en l'anterior legislatura, es va poder començar a debatre el que era el projecte de llei del senyor Antón, ordenació del territori i sòl no urbanitzable, es deia.

Bé, a partir d'aquí ens trobem que va finalitzar la legislatura i el projecte en qüestió es va quedar sense aprovar. Si rellegim els diaris de sessions, senyor Maluenda, i anem a fer memòria, ens trobem que el senyor Antón qualificava el projecte de llei d'ordenació del territori i sòl no urbanitzable com el millor projecte, un projecte bo i definitiu que deia que proporcionaria no solament al Govern Valencià d'aquell aleshores, de fa un any, sinó als futurs, proporcionaria ­com deia­ les ferramentes adequades per a complir les responsabilitats de les lleis.

Tot seguit, senyor Maluenda, vosté qualificava el projecte de llei del senyor Antón, com un bon projecte, perquè estava molt consensuat i, sobretot, per ser objectiu i realista, dia vosté. Doncs, bé, no deguera ser el projecte de llei en qüestió tan bo, tan consensuat, ni tan objectiu, ni tan realista, com perquè uns mesos després el consellera actual de Territori i Vivenda no el recuperés, si no és que començà una nova ronda de converses per a substituir-lo per un de nou que ja no era "ordenació del territori i sòl no urbanitzable", sinó que era "ordenació del territori i protecció del paisatge".

En conseqüència, i finalitze, i aquesta és la raó per la qual m'he fet un poc per arrere cronològicament, la pregunta que jo i faig és: quina credibilitat té un projecte de llei com l'actual, que com tots sabem depén, perquè siga efectiu, de futurs reglaments i decrets. Si s'han tardat nou anys en concretar un projecte que ara pareix definitiu, quants anys tardaran en elaborar, per exemple, el pla d'acció territorial del litoral o el pla d'acció territorial de protecció de l'horta?

I, li ho dic, en les transaccionals estes que nosaltres féiem, intentàvem concretar això: l'elaboració d'estos plans d'acció dins de la present legislatura, perquè tingués un mandat concret aquesta llei.

Si a tot el que he dit afegim que pensem que el text seguix mesclant disposicions i normatives pròpies del que és la regulació urbanística amb tècniques i instruments pròpiament d'ordenació territorial, amb tot això, el que pot suposar d'una certa confusió, contradicció i dificultats d'aplicació; si, a banda, detectem que les innovacions, o presumptes innovacions instrumentals que incorpora, com, per exemple, l'estratègia territorial, aporten poc al que realment ja es pot realitzar ara amb els plans d'acció territorial de caràcter integral; i si com a colofó, recordem que tant els llindars de consum com les quotes de sostenibilitat o el mateix fons d'equitat territorial es troben buits de contingut, ja que la seua regulació es remet sempre igual a posteriors decrets de govern, comprendran tots, evidentment, senyor Maluenda, per què hem votat en contra i com de defraudades han quedat les expectatives que, fent gala de responsabilitat el qui està parlant aquí, senyor Maluenda, i tot el seu grup darrere del qui està parlant aquí, hem votat en contra, igual que, prèviament, fent gala de responsabilitat política de partit amb vocació de govern intentàrem arribar a acord i consens.

Des d'aquí li he de dir que això se li ha de quedar tremendament clar. Per aquí no obrirà cap forat, jo no vaig per lliure.

I, finalitzar ja, s'ha acabat el temps. Bé, no, allò d'"Aigua per a tots" jo penso que hauríem de ser tots suficientment responsables com per a no fer demagògia d'un tema com l'aigua. Perquè vostés estan enfrontant unes comunitats autònomes amb unes altres comunitats, vostés estan utilitzant el tema de l'aigua per a traure únicament una rendibilitat electoral, totalment! (aplaudiments des d'un sector de la cambra), i quan parlem. Des d'aquí no, ho dic perquè el senyor Font de Mora. I quan parlem del cicle integral de l'aigua i que vosté me diga, "no, no, és que això nosaltres sempre ho hem tingut en compte".

El senyor president:

Senyor.

El senyor Sanmartín Besalduch:

Però si fa quatre dies estaven brindant amb la senyora ministra amb un got amb aigua dessalada i era el millor! Ara resulta que les dessaladores són salobre! (Aplaudiments des d'un sector de la cambra).

El senyor president:

Senyor Sanmartín.

El senyor Sanmartín Besalduch:

(inoïble) . demano més responsabilitat.

I acabo amb una cita d'Azaña, perquè és un gran parlamentari que ara vostés també reivindiquen, en alguna cosa coincidim, senyor Maluenda, que li deia que: "Ya que usted, su señoría, no se sonroja", doncs, ho faig jo per vosté, i amb molt d'orgull, de veres.

Gràcies. (Aplaudiments des d'un sector de la cambra)

El senyor president:

El senyor Maluenda Verdú:

Moltes excel·lent senyor president.

Senyories.

El Grup Parlamentari Popular té una gran satisfacció perquè s'haja aprovat esta llei, una important llei que atorga per primera volta en Espanya un rang normatiu a la protecció del paisatge, a més d'assentar les bases per a una planificació racional del territori, i, per cert, que s'ha de desenrotllar per reglament, com totes les lleis se desenrotllen per reglament.

Esta llei d'ordenació del territori i protecció del paisatge compta amb el màxim consens dels agents econòmics i socials, ja que reunix el recolzament d'organitzacions socials i empresarials, ajuntaments i diputacions, entre altres.

A més, el projecte de llei que hui hem convertit en llei, ha comptat amb el dictamen favorable del Consell Jurídic Consultiu i la unanimitat del Consell Econòmic i Social.

Esta nova llei supera la visió fragmentària del territori per a donar-li una perspectiva integradora sobre les bases de la innovació i la vertebració, una decidida vocació europeista i l'aposta per la sostenibilitat a llarg termini, de forma tal que es garantixca el principi de la democràcia ambiental.

La Llei d'ordenació del territori i protecció del paisatge establix com a principal novetat la creació d'un fons d'equitat territorial, mecanisme que permetrà finançar projectes sostenibles a partir dels ingressos que s'obtinguen per superar els llindars de consum de recursos naturals fixats pel Consell, els ingressos provinents dels pressupostos de la Generalitat Valenciana i els fons de la Unió Europea. Un decret del Govern Valencià establirà llindars de sostenibilitat per a totes les actuacions que tinguen un impacte sobre el territori, com emissions contaminants, consum d'auia i ocupació de sòl. La superació d'estos indicadors suposarà el pagament d'un quota de sostenibilitat per a la gestió de projectes sostenibles.

En este sentit, els projectes sostenibles previstos en la Llei d'ordenació del territori i protecció del paisatge podran tindre continguts tan diversos com la millora en la gestió de les zones humides, la restauració de pedreres, la recuperació de vies pecuàries o les actuacions urbanes en la recuperació dels centres històrics o les actuacions sobre la perifèria de les ciutats. La preservació i protecció expressa del medi ambient, amb el fi de garantir la sostenibilitat serà un dels pilars de la nova llei.

Aixina, la Llei d'ordenació del territori i protecció del paisatge preveu plans d'ordenació del territori sobre espais sotmesos a important pressió com l'horta o el litoral. La llei aposta, aixina mateix, per un model urbanístic compacte, característic de l'àrea mediterrània, menys consumidor d'aigua, sol i energia que el model dispers.

En el camp de la sostenibilitat, la Llei d'ordenació del territori i protecció del paisatge incorporarà la directiva d'aigües en aspectes com la protecció de les masses d'aigua, la implantació de les infraestructures per a la depuració o la limitació d'usos en funció de la sostenibilitat: A més, s'establirà un perímetre de protecció de 300 metres sobre els aqüífers amb el fi de garantir la qualitat de les aigües subterrànies.

Millorar la qualitat de vida en les ciutats és un dels principals objectius de la nova llei. Per a això s'obligarà que la dotació de zones verdes i parcs públics en les ciutats siga com a mínim de deu metres quadrats per habitant; s'ampliarà l'oferta de sòl per a la construcció de vivendes protegides mitjançant reserva de terrenys per a tal fi; s'adoptaran mesures per a reduir la contaminació acústica, lumínica i atmosfèrica, i la recuperació de centres històrics, entre altres aspectes.

La Llei d'ordenació del territori i protecció del paisatge que hui hem aprovat també establix mesures encaminades a aconseguir la cohesió social, com la regulació del disseny dels espais i edificis públics perquè resulten accessibles a les persones discapacitades; habilitar sòl a preu assequible per a garantir el dret a una vivenda digna; fomentar la participació ciutadana, els equipaments i el transport públic.

Esta llei d'ordenació del territori i protecció del paisatge establix també una major agilitat, flexibilitat i simplicitat en els tràmits i instruments de planificació, del tal forma que s'afavorixca la coordinació entre administracions amb competències sobre territori i medi ambient.

Un altre dels eixos de la nova llei és la vertebració del territori. Per exemple, la llei contempla un pla d'acció territorial del sistema rural valencià per a frenar el despoblament, afavorir la seua recuperació econòmica i conservar els seus espais naturals. Amb el mateix objectiu, fomentar la vertebració del territori. La llei aposta per un sistema policèntric de ciutats intermèdies per a contribuir a la descongestió de les grans àrees metropolitanes, facilitar l'accés dels ciutadans als centres de prestació de servicis i millorar la seua qualitat de vida. I amb el mateix objectiu, els plans urbanístics i territorials establiran la creació de corredors verds que connecten els espais naturals de l'interior amb les zones del litoral, de manera que se potencie la vertebració del territori.

Aixina mateix, la nova llei s'avança a la transposició d'una part de les directives europees en matèria de territori i medi ambient a l'ordenament jurídic espanyol. Este és el cas de la directiva marc d'aigües, la directiva d'avaluació estratègica ambiental, de polítiques, plans i programes, al Conveni Europeu del Paisatge o la directiva sobre participació ciutadana.

I quant a la defensa de l'horta, l'article 22, que se dedica a la revitalització del patrimoni rural, en el seu punt 6 diu: "l'horta de la Comunitat Valenciana, com a espai d'acreditats valors ambientals, històrics i culturals, ha de ser objecte de protecció". Per això, el Consell de la Generalitat aprovarà un pla d'acció territorial de protecció de l'horta valenciana, en el qual es definiran les zones mereixedores de protecció i les mesures urbanístiques corresponents, com també els programes d'actuació pública necessaris per a afavorir el sosteniment de les activitats pròpies de l'horta i la permanència de la població amb un nivell de vida adequat. Per tant, no s'ha enganyat ningú, sinó que s'ha complit una promesa que se va fer aquí en la trona i des del Govern Valencià.

La Conselleria de Territori i Vivenda ha considerat prioritari reestructurar l'actual marc legislatiu en matèria urbanística perquè aquest puga donar suport a les actuacions de caràcter urbanístic territorial davall una concepció integral del territori, un territori que assumixca una nova ètica respecte al medi ambient natural i urbà, que considera les seues característiques naturals com a referència per al disseny d'estratègies i models territorials i en què el paisatge adquirix especial rellevància a través del lideratge, de la participació i la innovació. Esta capacitat per a identificar estratègies innovadores i aglutinar les diferents forces polítiques, econòmiques, socials i culturals entorn a un projecte col·lectiu és un factor que marcarà la diferència d'esta nova etapa i constituirà un important impuls per a la transformació positiva del nostre territori.

Este nou plantejament és coherent amb l'estratègia territorial europea aprovada pel Consell Europeu de Ministres en Potsdam, 1999, que planteja estructures i objectius territorials comuns, procurant un desenrotllament equilibrat i sostenible, especialment mitjançant la cohesió econòmica i social i harmonitzant les exigències del desenrotllament de les funcions ecològiques i culturals del territori. És també concordant amb l'Estratègia Valenciana de Desenrotllament Sostenible, que configura el marc general d'actuacions a desenrotllar.

L'actual marc legislatiu en matèria urbanística i territorial de la Comunitat Valenciana ­Llei d'ordenació del territori, 1989; Llei del sòl no urbanitzable, 1992, reformada en 1997, i Llei reguladora de l'activitat urbanística, Lrau, 1994­ no arreplega per les dates en què van ser concebudes, les necessitats actuals ni proporciona un marc capaç de donar resposta als nous reptes del segle XXI. Totes estes raons justifiquen la necessitat d'una reforma integral d'estes lleis, reforma que necessàriament deu ser abordada a través del disseny d'un marc legislatiu coordinat que vindrà integrat per la Llei d'ordenació del territori i protecció del paisatge que acabem d'aprovar, la Llei del sòl no urbanitzable que ja està en estes Corts i la Llei urbanística de la Comunitat Valenciana que entrarà molt prompte.

Des d'esta nova visió, se configura en els dos pilars sobre els quals s'assenta la política de la Conselleria de Territori i Vivenda: la millora de la qualitat de vida dels ciutadans i la sostenibilitat mediambiental. Íntimament lligada a estos la llei incorpora el tractament específic del paisatge, atenent des de la seua més actual concepció, és a dir, com a patrimoni comú dels ciutadans lligat a qualsevol activitat humana.

El Projecte de llei d'ordenació del territori i protecció del paisatge constituïx el primer del futur marc legislatiu que, de forma integrada, permetrà estructurar les polítiques, plans, programes i accions amb incidència territorial. Este projecte de llei se concep com un instrument d'integració territorial ambiental amb vocació de convertir-se en nexe d'unió entre la planificació i l'ordenació territorial i urbanística. Per això s'analitza el territori des d'un punt de vista sistemàtic, identificant el conjunt d'elements que el composen: terra, aigua, aire, flora, fauna, socioeconomia, paisatge, cultura. , i analitzant i articulant les seues interrelacions.

I per últim, dec dir que vosté diu, senyor Sanmartín, que en el camp venal va aplegar a un acord que ara incomplix. Mire, no estarien vostés en el camp venal quan mos van demanar que esta llei, quan estava pactada fins que vostés trencaren el pacte, no se discutira en comissió abans de les eleccions europees. No tindrien vostés camp venal quan van fer eixa exigència, que mosatros vam complir. Clar, la sorpresa va ser que pensàvem que vostés també complirien la seua promesa, i clar, la realitat és que van ser incapaços de complir-la, i totes eixes esmenes que modificaven, perquè no s'ajustaven a un text legal però que podíem compartir la teoria i li donàvem forma jurídica mitjançant les transaccionals, van ser rebutjades per vostés en la comissió. I van ser rebutjades per vostés en la comissió.

El senyor president:

El senyor Maluenda Verdú:

. perquè no van ser capaços de mantindre un pacte que van fer.

I diu: "tot el grup darrere de mi". És possible que el seu grup vaja darrere de vosté, el que no mos ha dit vosté aquí és darrere de vosté per a què, si era per a recolzar-lo o per a recriminar-lo.

El senyor president:

El senyor Maluenda Verdú:

Res més i moltes gràcies. (Remors)

Presa en consideració de la Proposició de llei de transparència de gestors i càrrecs públics, presentada pel Grup Parlamentari Esquerra Unida-Els Verds-Esquerra Valenciana: Entesa (RE número 12. 172, BOCV número 42). Criteri del Consell (BOCV número 47).

El senyor president:

El senyor secretari primer:

Quedan recogidas en estos Registros, de una parte, todas las actividades que desempeñen los altos cargos no sólo por sí, sino también por sustitución o apoderamiento, y de otra, con una minuciosa rigurosidad, la totalidad de sus bienes, derechos y obligaciones tanto propios como, con carácter voluntario, de sus cónyuges.

(Ocupa la presidència la vicepresidenta primera, senyora Rosa María Barrieras Mombrú)

La senyora vicepresidenta primera:

Moltes gràcies, senyor secretari.

Bé. Per a exercir el torn a favor en nom del Grup Parlamentari d'Esquerra Unida-Els Verds, Esquerra Valen-ciana: Entesa, té la paraula el senyor Ribó.

El senyor Ribó i Canut:

Gràcies.

Aquesta proposició de llei nosaltres la vàrem presentar en aquestes Corts, jo personalment, signada per mi, el 23 d'abril de l'any 2002, en l'anterior legislatura. En agost, el 27 d'agost del 2002, l'anterior govern va fer un dictamen paregut a aquest, no el mateix, per suposat, en què malgrat mostrar alguna reticència no s'oposava a la seua tramitació. Des d'aquesta data fins que es van dissoldre en l'anterior legislatura aquestes Corts, aquesta proposició de llei va viure una situació un poc estranya, no diria antireglamentària però sí que crec que es pot afirmar com areglamentària, en el sentit que es va plantejar la possible inconstitucionalitat i va dormir el somni dels justs, i abans de poder-se discutir, repetisc, aquesta en la passada legislatura, aquesta proposició de llei, no exacta però sí molt, molt pareguda ­hem canviat l'exposició de motius­, no es va poder debatre. Segurament la proximitat de les eleccions i l'oposició que poguera dur, és una suposició, el Grup Parlamentari Popular no aconsellaven que es discutira en la passada legislatura en aquell moment.

Bé, nosaltres l'hem tornada a presentar, perquè ens sembla important el tema de la transparència. No ho hem dit tantes vegades com ho ha dit el govern del Partit Popular, però sí que ens agrada parlar un poquiu menys i fer una proposta concreta. I per tant, la tornem a presentar en estos moments, repetisc, modificant l'exposició de motius.

Bé, estem en el debat ara. Jo crec que és un debat. , una vesprada a les 20 hores i 24 minuts, tots frescos com a roses, no és de nit però quasi quasi, no dic que siga amb nocturnitat però sí que és un poquiu tard, i anem a discutir aquesta proposició jo estic segur que amb molt bon tarannà.

Per què presentem aquesta proposició? Presentem aquesta proposició, evidentment, perquè entenem que en el cas del món dels administradors i dels gestors polítics tenim una crisi de confiança en molts aspectes, que es posa de manifest, per exemple, en qualsevol enquesta que faça una valoració de distintes professions, si se pot dir la de polític una professió, on apareguem en el rànquing no massa ben valorats, generalment estem sempre en la cua. Un dels motius precisament és la desconfiança que la gent que ens dediquem a la política ­no m'agrada utilitzar el terme classe política­ inspirem en la societat, i una de les coses és precisament per la consciència a nivell social que la nostra capacitat a informació més o menys privilegiada, a estar en llocs de poder, etcètera, ens pot permetre un ús en benefici propi de determinades actuacions. Jo crec que açò és una qüestió que, ens agrade o no ens agrade, està en la societat espanyola i està en la societat valenciana.

A mi em fa l'efecte que s'ha de ficar remei. Almenys des del nostre grup ens interessa ficar remei, perquè estem convençuts, i ho dic en tots els sentits, que per desgràcia les excepcions moltes vegades, que n'hi ha, entelen concretament uns comportaments ètics que nosaltres pensem que estan en la majoria de la gent que ens dediquem a la política o a la gestió directa. Perquè pensem açò pensem que s'han de ficar els mecanismes per a fer estranys, per a aïllar aquelles persones o per a dificultar molt aquelles persones que van a la política per a fer altres coses que beneficiar, des del seu punt de vista, que beneficiar a la societat, van a la política fonamentalment per a beneficiar-se ells mateixos.

Bé, estem convençuts que la transparència és una arma dissuasòria de les més eficaces que podem tenir, si no la més eficaç. Estem plenament convençuts d'açò. Contra, precisament, els mals que apareixen de tant en quan en els mitjans de comunicació de l'ús de, repetisc, la informació, els mecanismes de poder, en benefici propi. La possibilitat que el públic conega de forma directa la situació patrimonial, les eventuals activitats lucratives de polítics i administradors en actiu fan que la gent s'ho pense moltes més vegades.

El fet que és molt clar, que és claríssim, és que a aquestes persones l'últim que els interessa precisament és que es coneguen aquests mecanismes. El fet que és molt clar, per exemple, és que aquestes persones recorren, per posar un exemple, a comptes blindats, comptes en bancs suïssos o comptes en illes estranyes, on és impossible conéixer darrere d'un número qui està, i açò ho hem viscut moltes vegades. L'opacitat, la manca de transparència, per tant, jo crec que és una cosa clara.

Jo crec que és important una altra idea: que no hi haja cap ombra de dubte per a la immensa majoria de les persones que ens dediquem a aquesta tasca, i que és molt important allunyar de la política totes les persones que vulguen plantejar-se la política amb els mecanismes que d'alguna manera he plantejat abans.

La llei que plantegem avui planteja la transparència, però també planteja una altra cosa, una cosa que per exemple avui en una altra llei no es plantejava, i és que si algú no compleix aquests mecanismes puga ser controlat, puga ser sancionat, perquè evidentment no vivim en un regne d'angelets, no vivim en un món ideal, sinó que vivim en un món real, i per exemple qui aporte dades falses, per exemple qui s'oblide en les declaracions d'elements substancials, d'alguna forma haja de ser corregit o que inclús haja de ser sancionat.

Per tant, la primera idea que ens plantegem, una finalitat específica: donar a conéixer lliurement a la ciutadania, mitjançant la seua publicació en el Diari Oficial, les rendes percebudes pels càrrecs públics, el seu origen, el seus interessos privats, les seues activitats i les variacions del patrimoni que experimenta durant el seu mandat, comprovant que ningú d'aquesta forma, d'una manera clara, supedita l'interés públic als seus interessos privats.

La segona cosa que és clara és que nosaltres pensem que quan es planteja una llei d'aquest tipus, qualsevol persona que es preste a fer una tasca pública, que es presente a unes eleccions o que tinga un càrrec públic, sàpiga que ha de resistir la prova de la transparència com a un element fonamental de la seua gestió pública.

Hi ha un altre aspecte que no podem fer des d'ací, i és plantejar-mos concretament què passa amb una altra gestió que és la gestió municipal i supramunicipal. Som perfectament conscients que açò està fora concretament del camp de possibilitat de legislació per part d'aquestes Corts. Per tant, l'únic que es pot fer és invitar, invitar a aquelles persones que ho vulguen, i incitar d'alguna forma que aquest mecanisme es puga estendre també d'una manera clara a totes les entitats municipals i supramunicipals, que també jo crec que estan prou mancades d'açò. Sí que hem de dir que nosaltres estem treballant una iniciativa semblant en el parlament estatal perquè açò també abaste, perquè també arribi almenys als grans municipis i entitats supramunicipals.

Per tant, pensem que el principi de transparència és imprescindible ficar-lo d'una forma clara com un element inherent al càrrec públic. La idea, per tant, és lluitar contra qualsevol mecanisme també, i ho volem deixar clar, com a conseqüència de difamació o de vinculació injusta amb una persona que ha complit els seus deures, que no té res a amagar i que, per tant, tots els seus papers estan molt clars i són molt transparents.

Com s'ha dit abans, nosaltres tenim aquí un mecanisme, que una part és pública però que una altra part que moltes vegades ha estat buscada, com és conegut, no és pública i és molt complicat poder accedir a aquesta part, moltes vegades substancial en qualsevol procés.

L'objectiu, per tant, al final i resumint-ho en una única idea, és millorar la transparència per a dignificar i protegir la política i la gestió pública.

Nosaltres, i s'ha dit abans per part del plantejament que ha fet el Govern, nosaltres som conscients que aquesta llei no és un invent personal. Aquesta llei està plantejada, és un desenvolupament progressiu que és el que s'ha fet en altres comunitats autònomes. Posarem tres exemples: Castella-La Manxa té una llei pareguda que està funcionant sense problemes des de 1995. Si algú es molesta en mirar el debat, veurà que aquesta llei va ser aprovada en Castella-La Manxa per unanimitat de tots els grups parlamentaris en les corts castellano-manxegues, pel Partit Socialista, pel Partit Popular i per Izquierda Unida. I a nosaltres, per suposat, ens agradaria que aquest exemple avui també es puguera plantejar de la mateixa forma ací. Extremadura té una llei pareguda que funciona des de 1996. Catalunya, molt més recentment, acaba d'introduir durant l'últim any mecanismes pareguts, en este cas, potser podem dir-ho, més moderns, no es publiquen en el diari oficial, sí que es publiquen en les pàgines web oficials, de control i publicitat dels càrrecs públics.

I ens agradaria fer una afirmació òbvia, evident: Extremadura, Catalunya, Castella-La Manxa, pertanyen a un mateix estat que es diu Espanya, el mateix en què nosaltres estem, té la mateixa Constitució, encara que semble mentida, i fins ara aquestos plantejaments no han estat inconstitucionals en Castella-La Manxa, no han estat inconstitucionals en Catalunya, no han estat inconstitucionals en Extremadura. Per què es planteja algú que són inconstitucionals en el nostre país? És que no tenim la mateixa Constitució? Perquè estem parlant d'açò, estem parlant exactament d'açò. I a mi m'agradaria fer esta reflexió: que jo sàpiga, tenim una mateixa Constitució, i els seus plantejaments en aquests temes són unívocs per a tots els ciutadans i ciutadanes espanyols. Per tant, parlar de presumptes elements d'inconstitucionalitat pel tema de la intimitat, ho haurem de preguntar també en Castella-La Manxa, ho haurem de preguntar també en Extremadura, ho haurem de preguntar també en Catalunya.

En aquestes comunitats autònomes la transparència, per tant, no està renyida amb la intimitat. Nosaltres pensem que intentar apel·lar al dret constitucional de la intimitat, que nosaltres respectem, en aquest tema és senzillament tirar pilotes fora, és senzillament no voler entrar en el nucli del problema.

Nosaltres creguem que la intimitat és una cosa massa important per a tenir-la ubicada en la cartera, en el patrimoni, en el compte corrent. Perquè ens estimem la intimitat nosaltres pensem que la intimitat no pot ubicar-se en estos llocs, s'ha d'ubicar en altres llocs més sensibles de la persona. I, per suposat, entenem que la intimitat, si no és una intimitat d'una qualitat molt especial que no vaig a qualificar, no té massa a veure amb els comptes corrents.

Gràcies.

La senyora vicepresidenta primera:

Moltes gràcies, senyor Ribó.

Per a exercir el torn en contra, té la paraula, en representació del Grup Parlamentari Popular, el senyor Maluenda.

El senyor Maluenda Verdú:

Molt excel·lent senyora presidenta.

Senyories.

Utilitze el torn en contra a esta iniciativa que presenta legítimament el Grup d'Esquerra Unida-Els Verds-Esquerra Valenciana: Entesa, perquè considerem, i ho sap, senyor Ribó, que ho hem comentat altres voltes, que la proposta que vosté fa podria ser inconstitucional, podria ser inconstitucional. És clar que només el Tribunal Constitucional, i quan se reunix amb estos efectes per a prendre una determinació conseqüent, és quan pot pronunciar-se sobre la realitat. Les opinions que a nivell particular se puguen donar no són vàlides per a determinar si és constitucional o no una llei.

I hem estudiat i analitzat, com ja vam fer en l'altra legislatura, el contingut de la proposició de llei que vosté ha defensat, i he de dir-li que mos ratifiquem en allò que ja en aquell moment li vam dir, que ho vam discutir en Junta de Portaveus quan la tramitació, i que manteníem llavors seriosos dubtes sobre la constitucionalitat del seu text, i inclús consideràvem que podria contindre la modificació encoberta d'algunes lleis de l'Estat, aixina com també podria envair continguts de lleis orgàniques i de bases sobre les quals les Corts Valencianes no tenen ninguna competència, i per a la seua aprovació o reforma allà on la tenen, en els Congrés dels Diputats, se requerix unes majories qualificades per a portar-les endavant amb eixes modificacions.

Dia que tenim dubtes sobre la constitucionalitat de la seua iniciativa. Mire, entenem que podria vulnerar l'article 18. 1 de la Constitució Espanyola, que garantix el dret a l'honor, a la intimitat personal i familiar i a la pròpia imatge. Possible vulneració també de l'article 14 de la Constitució Espanyola, que establix que tots els espanyols són iguals davant la llei, sense que puga prevaldre cap discriminació per raó de naiximent, de raça, de sexe, de religió, opinió o qualsevol altra condició o circumstància personal o social. Igualment, eixa iniciativa podria vulnerar els articles 18 i 149 de la Constitució Espanyola, i podria vulnerar també, a més del 81 que he citat anteriorment, el 82.

Podria contindre modificacions encobertes, he dit anteriorment, de part de la legislació de l'Estat, perquè tracta de modificar aspectes que estan regulats en les lleis de bases de règim local, Llei orgànica de protecció de dades de caràcter personal i Llei de règim jurídic de les administracions públiques i del procediment administratiu comú. La proposició de llei que vosté ha defensat requerix per a la seua aprovació en les Corts Valencianes majoria simple, com tots sabem, mentres que eixes lleis de l'Estat que ocultament podria estar modificant requerixen unes majories qualificades en el Congrés.

I he dit que podria contindre també modificacions encobertes no solament a la legislació bàsica de l'Estat, sinó també a la de la comunitat mateixa, com és l'Estatut d'Autonomia, com és el Reglament de les Corts Valencianes i com és la Llei electoral valenciana. Podria ser contrària a allò que establix l'article 14 de l'Estatut d'Autonomia, l'article 11 del Reglament de les Corts Valencianes, que és una llei que té rang de llei i és la norma jurídica per la qual tots mos regim; també la Llei orgànica 15/1999, de 13 de desembre de 1999, que regula la protecció de dades de caràcter personal.

I podria vulnerar igualment drets fonamentals de la Constitució Espanyola al contindre aspectes que puguen considerar-se discriminatoris. L'article 14 a què m'he referit anteriorment seria un d'ells.

Per tot això, entenem que eixos dubtes fonamentats, que hui estan ratificats per informes jurídics i per sentències del Tribunal Constitucional, mos fan decidir votar-li en contra la seua iniciativa.

Mire, de l'anàlisi de l'exposició de motius de la proposició de llei es desprén que l'objecte d'esta llei és donar a conéixer als ciutadans i ciutadanes quines són les rendes, i el seu origen, percebudes pels càrrecs públics durant el seu mandat, clar està, aixina com és variacions experimentades en el seu patrimoni durant el mateix període de temps, el que han estat governant o exercint una labor política.

I també, finalment, donar a conèixer les seues activitats i interessos privats, amb la finalitat que siga de coneixement públic i que no quede supeditat a l'interés públic que deuen servir i gestionar les persones objectes d'este llei als seus interessos privats.

També assenyala el seu grup en l'exposició de motius que amb la voluntat d'avançar en la transparència de la gestió pública, pot assenyalar-se antecedents en l'ordenament jurídic espanyol relatius a la publicitat de les dades econòmiques dels ciutadans. En este sentit, assenyalen en l'exposició de motius que el Tribunal Constitucional ha tingut ocasió de pronunciar-se sobre la protecció de la intimitat personal, afirmant que les declaracions de la renda i del patrimoni no tenen rellevància per a la intimitat personal i familiar del contribuent. En concret citen la sentència del 26 de novembre de 1984, sala primera, en el recurs d'empara número 5785/1983.

El pas endavant que esta llei busca, continuen dient vostés en l'exposició de motius, convertint la transparència en publicació en el Diari Oficial de la Generalitat Valenciana, no envaeix, en conseqüència, drets constitucionals ni convertix als gestors públics en sospitosos de conductes irregulars, encara que sí que els imposa obligacions explícites.

La transcripció litoral de l'exposició de motius suscita els següents comentaris. En l'àmbit de la protecció de dades de caràcter personal en el nostre ordenament, és coneguda la distinció entre intimitat o vida familiar i privacitat o vida privada, cosa que vostés no fan en la llei, com expressions de l'àmbit personal de l'individu.

El cert és que no es tracta d'una distinció clara, ja que la doctrina no se posa d'acord a l'hora de delimitar l'àmbit del que es diu privacitat. A este respecte, cal assenyalar-se que el concepte amb rellevància constitucional és de la intimitat, de tal forma que la noció que importa acotar és la de la intimitat. En conseqüència, altres nocions com vida privada o privacitat, si no són englobades dintre del concepte d'intimitat, no tenen protecció constitucional directa dins de l'article 18. 1 de la nostra Constitució.

La posició del Tribunal Constitucional en este tema és fluctuant, ja que en algunes resolucions pareix limitar el reducte protegit a l'àmbit d'allò íntim i sense projecció exterior. Sentència del Tribunal Constitucional 1. 070 de1987 i 142 de 1993. I en altres, ve a identificar la intimitat en la vida privada, com són les sentències 22/1984, 137/1987 i 110/1984 i també la 142/1993, del Tribunal Constitucional.

En realitat, el principal problema que ha presentat la distinció entre intimitat i vida privada no ha sigut altra que la determinació que si el que s'entén per intimitat econòmica forma o no part de l'àmbit protegit pel article 18. 1 de la nostra Constitució.

A este respecte, les posicions doctrinals són divergents. Cal destacar, per exemple, la posició mantinguda per Sempere Rodríguez en el seu comentari de l'article 18, en Comentarios a la leyes políticas, en què assenyala que la intimitat se considera l'esfera més personal reservada als assumptes o eleccions d'una persona o una família. O siga, el que més s'aproxima a l'esfera secreta i confidencial. En este marc es considera que la intimitat econòmica s'exclou d'este concepte estricte d'intimitat.

En canvi, per a García Macho, en el seu llibre Secreto profesional y libertad de expresión del funcionario, esta concepció entén la intimitat en un sentit més restrictiu. La intimitat econòmica forma part de la intimitat personal, entesa esta en un sentit ampli, en l'únic sentit en què este dret és operatiu, i ofereix una garantia de protecció al ciutadà.

He de destacar la doctrina del Tribunal Constitucional en les sentències 110/1984, 76/1990 i 143/1994, sobre la habilitació de l'administració per a exigir determinats dades relatives a la situació econòmica dels contribuents. En este context, el Tribunal Constitucional ha realitzat certament declaracions vacil·lants sobre si les dades econòmiques pertanyen o no a l'àmbit de la intimitat, com he dit abans.

No obstant això, entenem que d'esta jurisprudència pot inferir-se dos criteris bàsics: per un costat, el Tribunal constitucional pareix reconèixer que la informació econòmica pot afectar al dret a la intimitat, si bé no qualsevol dada d'este tipus entra necessàriament dintre de la intimitat constitucional garantida; per altre costat, inclús en el supòsit que aixina ocorrega, el dret a la intimitat presentaria en este aspecte certs matisos basats en determinats interessos constitucionalment irrellevants.

Aixina, el Tribunal Constitucional, en coherència amb la jurisprudència anteriorment admesa, que pot entrar en un reducte econòmic que poguera formar part de la intimitat i, per tant, protegit per l'article 18. 1 de la Constitució, a este respecte diu el Tribunal Constitucional: "Lo decisivo para determinar la licitud o ilicitud de esta circunstancia no es un incondicionado y absoluto derecho a la preservación de la reserva sobre los datos económicos, sino la amplitud de estos para, en un análisis detallado y conjunto, acceder a informaciones ya no atinentes a la esfera económica de la persona sino relativas directamente a su vida íntima personal y familiar". Continua dient el Tribunal Constitucional: "Este fenómeno ha sido destacada en nuestra sentencia 110/1984, en la que se ha advertido la posibilidad de que en una sociedad tecnológicamente avanzada, a través del estudio sistemático de las actuaciones económicas de un determinado sujeto, pueda llegarse a reconstruir no ya su situación patrimonial sino el desarrollo de su vida íntima en el sentido constitucional del término".

La Llei general tributària, llei 230/1963, del 21 de desembre, en el seu article 113, disposa que totes les dades, informes o antecedents continguts per l'administració tributària sols podran ser utilitzats per a l'efectiva aplicació dels tributs, sense que puguen ser cedits ni comunicats a tercers, excepte que la cessió tinga per objecte la col·laboració amb les comissions parlamentàries d'investigació en el marc legalment establert. No procedix facilitar informació sol·licitada en l'àmbit de preguntes o iniciatives parlamentàries. I en este sentit, per analogia amb els alts càrrecs, ja que tractant-se de dades de transcendència tributària que afecten als contribuents concrets, no se donen els supòsits contemplats en el Reial decret llei 5/1994, pel qual es regula l'obligació de comunicar determinats dades a requeriment de les comissions parlamentàries d'investigació.

La llei 12/1995, d'11 de maig, d'incompatibilitats dels membres del govern de la nació i dels alts càrrecs de l'administració general de l'estat, seguint precedents de normes anteriors, Reial decret 222 de 1990, constituïx dos registres a càrrec de la inspecció general dels servicis de l'administració pública. Per un costat, el registre d'activitats d'alts càrrecs, en el qual s'anotaran les declaracions de les activitats que desenrotllen i que tindran caràcter públic, regint-se per allò disposat en Lortad, en l'article 37, de la Llei 30/1992 i en la pròpia llei. I, per altra banda, el registre de béns i drets patrimonials d'alts càrrecs en el qual es dipositen les declaracions de béns i drets dels alts càrrecs. I que a diferència de l'anterior, tenen caràcter reservat, de tal forma que sols puguen accedir als mateixos determinats òrgans i càrrecs públics.

I esta regulació és substancialment incorporada a l'àmbit de l'administració autonòmica i local. I en la legislació autonòmica valenciana, l'article 18 del Reglament de les Corts Valencianes, deixa ben clar que el contingut del registre d'interessos en què s'inscriuen les declaracions sobre activitats i béns dels diputats tindrà caràcter públic, excepció feta del que es referix als béns patrimonials. Aixina, el primer punt en què s'assenyala amb caràcter meridià la reserva sobre les dades relatives al patrimoni dels diputats. I, per altra banda, el Decret 247/1995, de 24 de juliol, d'alts càrrecs de la Generalitat Valenciana, pel qual s'estableix la creació del registre d'activitats i béns i drets patrimonials, en el seu article 4 establix que el registre de béns i drets patrimonials d'alts càrrecs té el caràcter reservant, amb la qual cosa prohibix en termes similars el previst per a alts càrrecs de les Corts Valencianes i, en este cas, dels alts càrrecs de la Generalitat.

Concloent, i en definitiva, de la jurisprudència jurisdiccional i de la legislació vigent, tant estatal com autonòmica valenciana, caldria col·legir que: primer, el dret a la intimitat està directament vinculat a la dignitat de la persona; dos, que exigix una sèrie de dades sensibles referents a les persones individuals que constitueixen el nucli dur i impermeable del dret a la intimitat i qui ni tan sols l'Estat pot accedir al mateix sense el consentiment del titular. Aixina, el dret a la intimitat no se circumscriu a este nucli mínim, sinó que.

(Ocupa la presidència el president, senyor Julio de España Moya)

El senyor president:

El senyor Maluenda Verdú:

Acabe, senyor president.

. s'estén a un conjunt d'informacions relatives a la intimitat personal i familiar. Sentència del Suprem del 14 de novembre de 1992. Tercer ­i acabe, senyor president­, que les dades econòmiques estan protegides pel dret a la intimitat quan comporten l'accés a informacions no referents exclusivament a l'esfera econòmica de la persona, sinó que dels mateixos es poden derivar informació relativa directament a la vida íntima personal i familiar.

I vostés demanen, senyor Ribó, que a més que eixes declaracions es publiquen en el butlletí de la Generalitat o de les Corts Valencianes, es facen també dels familiars, dels fills i de les parelles dels alts càrrecs. Jo crec que vostés tenen una concepció dels alts càrrecs i dels diputats que no tenen res a vore amb la realitat. Vostés sospiten sempre de qualsevol persona. I vostés volen que l'excepció.

El senyor president:

El senyor Maluenda Verdú:

Acabe, senyor president.

. que l'excepció siga una realitat. El que cal fer és controlar l'excepció i reconèixer l'honorabilitat dels càrrec públics i dels diputats amb caràcter general, que crec que per això som els representants del poble i aquí representem eixa sobirania popular.

Res més i moltes gràcies.

El senyor president:

El senyor Maluenda Verdú:

El senyor president:

El senyor Maluenda Verdú:

El senyor president:

El senyor Ribó i Canut:

Anem a veure, senyor portaveu del Partit Popular.

Mire, mentre vosté ens estava explicant tot açò, jo no he pogut evitar posar-me a pensar en les muntanyes dels Pirineus. I li vaig a explicar per què. En els Pirineus. (Remors) No, no, no. És que no és un problema d'esquí. En els Pirineus hi ha un xicotet pardalet, una au, que quan està criant, si tu vas a prop d'ella, se'n va a l'altre costat d'on té el niu i es posa a piular perquè el lloc del niu no el mires i te'n vages a l'altre costat. És una manera d'ocultar el que realment l'interessa. Vosté ha estat fent exactament tot el temps el mateix. Ha estat fent com esta au, que ens està intentant enganyar, que ens està intentat dir (remors) allà a la intimitat el problema, quan el problema no està en la intimitat, està en la cartera. Eixa és el problema. (Remors) Eixe és el problema. (Aplaudiments) El problema és una problema de cartera. És un problema que vostés tenen determinades coses que no les poden fer transparents. I vostés sabran quines són, vostés sabran quines són.

Mire vosté, tot el seu discurs sobre la intimitat, molt ben fonamentat, per suposat ­permeta'm la ironia­, es trenca amb una idea: és que la gent de Castella-la Manxa i la gent d'Extremadura no tenen la mateixa Constitució? Mire, aquestos elements d'alguna forma són molt pareguts als de Castella-la Manxa i als d'Extremadura. Què passa, que allà el Partit Popular té una intimitat menys íntima que la que té aquí? O és que és una altra cosa, que allà està en l'oposició i aquí estan en un altre lloc, i allà no s'atreveixen a dir el que vosté diu aquí? A les nou menys cinc de la vesprada, ja quasi es fa de nit. Eixe és el problema. El problema de la intimitat és que la intimitat és un element unívoc en la Constitució Espanyola. I si hi ha una intimitat valenciana, m'ho diu. És possible que hi haja intimitat valenciana. És possible! És possible que esta intimitat la puguem conèixer a través de senyors com Cartagena pel sud i de Fabra pel nord. Eixa pot ser la intimitat valenciana. Eixe és el problema.

Mire, precisament el que volem plantejar en esta llei és que a vostés, i a qualsevol, se'ls faça molt difícil, se'ls faça, si és possible, impossible, que en el futur hi haja senyors com Cartagena, condemnats pel Tribunal Suprem, crec, malgrat les súpliques, per no sé què fer amb les monges, no sé quina història va tindre. I senyors que han estat els primers que el fiscal anticorrupció s'ha posat a treballar amb ell. Mire, el que volem és que açò no passe, i que aquestos senyors. Mire, el que volem és que un senyor, com el senyor Fabra, no faça el ridícul havent d'anar a un notari a dir els béns que té i després tots els dies diga diga "ai, m'oblidat d'este, i d'aquell, i d'aquell apartament i de la casa a Madrid". El que volem és que ho faça d'una vegada per totes i ben fet, i no faça el ridícul.

Però hi ha una cosa que nosaltres no entenem. Com vostès s'atreveixen a parlar d'intimitat quan no van parlar en el moment que es va plantejar una llei pareguda a Castella-La Manxa? Com no s'atreveixen? És evident que estan fent, estan amagant el que. volen dir.

Mire vostè, nosaltres pensem que igual té a veure amb alguna cosa del Grup Popular, eh? Hi ha una notícia que vostés en determinats moments cobren determinades coses que després no es fan públiques, determinades dietes. A veure si el problema està ahí? Perquè hi ha una contradicció. Mire vosté, hi ha una contradicció. El govern no s'oposa i el grup parlamentari s'oposa. Doncs mire, haurem de buscar el problema on està en el grup parlamentari. És que els dóna por determinades coses que es coneguen? A nosaltres no, eh? A nosaltres no ens dóna por. I ens agradaria que no els hi donara por, que fóra transparent, que fóra absolutament. Per a nosaltres, per als periodistes, per a la gent d'Hisenda, per a tots absolutament. Seria bo. Seria absolutament important. Jo crec que eixe tema seria important.

I, mire vostè, si no ens explica la raó de veritat de la transparència, estem obligats a intentar conéixer-la, buscar-la, veure els motius. Teníem una lleugera sospita. I és que això (inintel·ligible) passar. Per açò estem preparant, eh? , ja que suposàvem que això passaria aquí ­com he dit abans­ una proposta a Madrid. Ahí, ahí no manen, eh? Ahí no manen. En la qual s'incloga tots els càrrecs, els municipals, els autonòmics i absolutament tots. I aixina, si vostès no volen que la transparència vinga per un mecanisme que ens haguera agradat arribar per consens. Mire, avui estem parlant de debatre. Vostès ho podien diluir, canviar, millorar. Jo no dubte que no hi haja errors. És lògic que hagen errors. Nosaltres no tenim la capacitat ni del seu grup ni del govern. És lògic. És absolutament lògic. És que aquí debatem si es va a debatre la llei. I el que vostès no volen és que es debata. En tenen prou amb el que hi ha. I, mire vostè, quan hem plantejat problemes aquí. I han hagut molts problemes per a conéixer, per a conéixer declaracions de diputats. de gent que va ser diputada a aquestes Corts fa menys d'un any. I ha hagut moltes dificultats. Fins i tot s'ha hagut d'anar als tribunals en determinats moments.

Vostès no volen que hi haja transparència. Vostès no volen millorar la transparència. El govern ha parlat no sé quantes vegades de transparència, i vostès també, però després amb el rotllo de la intimitat a la valenciana del Partit Popular, doncs d'això res. Eixa és la realitat. El seu partit, el seu grup parlamentari, si va a fer el que vosté diu, realment s'està oposant que millore la transparència de la funció pública, de tota la gent que ens dediquem a la política en este país.

Doncs mire, anem a intentar-ho per un altre costat. Perquè em sembla que és bo per a vostès, per a vostès, per a tots. Per a tots.

El senyor president:

El senyor Ribó i Canut:

. que la política siga transparent, perquè és la millor vacuna contra els mecanismes de corrupció. La corrupció va en comptes blindats, en comptes suïssos i en comptes d'aquests tipus. L'antítesi de la transparència.

Gràcies. (Aplaudiments des d'un sector de la cambra)

El senyor president:

El senyor Maluenda Verdú:

Molt Excel·lent President.

Senyories.

Mire, senyor Ribó, vostè no pot vindre ací, a la trona, a fer el que ha fet. Vostè no té ètica parlamentària. Vostè ha comés un error molt greu aquí, encara que ja ens té acostumats, ja ens té acostumats, que vostè sempre tira la pedra i amaga la mà. Vostè és el que va a tots els tribunals i després perd tots els casos.

Mire el que li dic. Si vostè té la mínima sospita que els diputats del Grup Parlamentari Popular no s'ajusten a la legalitat vigent, té l'obligació de denunciar-ho, i no vinga aquí a crear sospites. És totalment fals el que vostè ha dit. El diputat del grup. (Des de l'escó una diputada diu: "demagogo")

Els diputats del Grup Parlamentari Popular. (remors) tot el que cobren tenen les retencions de l'Irpf. Com ha de ser. Com qualsevol ciutadà espanyol. I el que s'ha de fer és complir les lleis. I vosté el que ha de dir aquí és quan i com pot presentar aquí, a la cambra, la declaració de béns. Diga quan i com, senyor Ribó. Que això no ho ha dit. Diga vostè quan i com pot presentar la declaració seua de béns ací, a la cambra. I no vinga aquí a fer filibusterisme, que ja el coneixem massa. (Remors)

Mire, vosté parla que si a Castella-La Manxa. que s'ha de copiar el model de Castella-La Manxa. Diga aquí, a la cambra, si el seu grup, que vol eixa transparència, mentre que ha format part del govern a les Illes Balears si ha promulgat una llei aixina? O al País Basc? Clar! O en eixe pacte de govern que han fet amb el Partit Socialista per a aconseguir la investidura del senyor Rodríguez Zapatero. Ha pactat el seu partit que es promulgue una llei aixina? Diga-ho vostè. Diga-ho vostè. I diga'm si ho han fet també a Balears i ho han fet al País Basc. I deixe's de demagògia que ja ens té molt acostumats.

Mire, aquí tots els diputats de la cambra fan la seua declaració. I a eixa declaració, a eixa declaració, que una és pública i l'altra no, perquè ho diu aixina la llei, ho diu aixina la llei i ocorre també aixina a l'Agència Tributària, el Ministeri d'Hisenda. Una cosa són els ingressos, una cosa és la declaració de la renda i altra cosa la declaració de patrimoni. Vostè no pot aquí, perquè se li ha ocorregut, ser més papista que el papa, modificar-ho tot i generar el dubte i la sospita sobre l'honorabilitat dels representants del poble valencià.

Si vostè té la més mínima sospita, ja li ho dit abans, ha de fer una denúncia, una denúncia seriosa, i ajuste's a les conseqüències, ajuste's a les conseqüències. Mire vosté, totes les declaracions que fan els diputats van a la Comissió d'Estatut del Diputat, i en eixa comissió hi ha un representant de cada grup. És a dir, que veuen eixes declaracions. Aquí no s'oculta res. Done eixes declaracions. I vostè sap per què es fan eixes declaracions? Això és la salvaguarda del càrrec públic, per si quan acaba el seu mandat algú, algú l'acusa que s'ha enriquit de forma indeguda, que puga demostrar què és el que tenia quan va arribar aquí. Vostè pot dir ara: la meua declaració. L'autoritze, jo l'autoritze que diga el meu, les meues declaracions de l'any 83 quan vaig arribar aquí. I l'autoritze que mire les meues declaracions de l'any 2004. A vore si jo m'he enriquit. O qualsevol del meu grup. (Remors)

Vostés és que tenen eixa costum. Vostés maten puces a canonades. A mi em pareix molt bé que es complisca la llei. S'ha de complir la llei, però s'ha de començar per complir-la en u mateix. Vosté ha d'exigir-se a vosté mateixa, el primer, el que exigeix als demés. Exigir-se a vosté, primer que a ningú, el que exigeix als demés.

Mire, hi ha una cita que vaig a fer aquí, una publicació d'una tesina que ha arribat a les meues mans, les declaracions d'activitat i de béns patrimonials dels diputats de les Corts Valencianes. Mire quina casualitat. Una tesina res sospitosa. Mire, gent de molt de prestigi, que ha dirigit la tesina, el doctor Francisco J. Visiedo Mazón, letrado de las Cortes Valencianas, profesor de Derecho Constitucional. Una persona que per a mi té un reconegut prestigi i honorabilitat. I el doctor Joaquín J. Marco Marco, profesor de Derecho Constitucional, que no dic el mateix, però no dubte que siga igual. Jo no el conec, no el conec, però no dubte que siga tan honorable com el senyor Visiedo. Bé, han participat en la tesina a més la lletrada de les Corts, senyora Julia Sevilla Merino, la presidenta, que era la presidenta del tribunal, i estava també formant part don Enrique Soriano Hernández, com a vocal primero i don Joaquín J. Marco, com a vocal segundo.

El senyor president:

Senyor Maluenda.

El senyor Maluenda Verdú:

Que això, mire, aquí tots hem complit. Almenys tots els del meu grup. No sé si tots els del seu han complit. (Remors) No sé si tots el del seu han complit, començant per vostè. Si ho ha fet correctament i dins del termini. I li dic el mateix. Eixes declaracions van a la Comissió d'Estatut del Diputat, on hi ha un representant de cada grup, on s'ha donat el vist-i-plau. I per això és condició sine qua non per accedir al càrrec de diputat. I per això aquí estem tots que hem pres possessió del seu càrrec perquè tot era correcte.

I vostè si té alguna cosa que puga demostrar, el que ha de fer és denunciar-ho. I no sembrar la sospita com a norma de conducta.

El senyor president:

El senyor Maluenda Verdú:

. que això és filibusterisme parlamentari, al que vostè ens té acostumat.

Res més. (Aplaudiments d'un sector de la cambra)

El senyor president:

El senyor Such Botella:

Gràcies, president.

Senyores diputades i senyors diputats.

La veritat és que és un poc tard per a parlar d'un tema tan interessant i, a la vegada, important, crec jo, ací, en esta cambra. La veritat és que el Grup Parlamentari Socialista quan va tindre coneixement de la presentació de la proposició de llei respecte al tema de la transparència dels càrrecs públics i dels gestors, intentàrem mirar-la amb tot deteniment, perquè entenem que el que hem estat visquent en els últims mesos ací, a la nostra comunitat, i ací, a la cambra, doncs s'havia de pegar un pas endavant i intentar millorar la situació de tot el que havia passat.

Jo crec que, per a llevar un poc de tensió al que ha sigut el debat en els últims minuts, jo crec que no s'ha de fugir de debatre este tipus de qüestions. Una cosa són les acusacions que es puguen fer, que estan més o menys fundades, jo crec que, personalment, no es pot acusar a ningú ací, a esta cambra. Però sí que el que cal fer, ja que tenim el Criteri del Consell favorable a la seua tramitació, el mínim que haguérem pogut fer era haver també donat el suport perquè esta proposició de llei es poguera debatre i es poguera discutir a esta cambra. I no fugir. Perquè quan es fuig del debat és quan es marquen distàncies respecte el que era el fons de la qüestió. I és que hem d'intentar dotar-nos d'un marc legislatiu que garantisca transparència i credibilitat per a la ciutadania respecte a allò que són els gestors i els polítics.

I clar, ens trobem en la sorpresa que, efectivament, el govern dóna el vist i plau perquè açò es puga tramitar, i el Grup Parlamentari Popular, en este cas, s'oposa que es puga tramitar. I és quan es genera el dubte. És quan es genera el dubte.

Jo dic ja clarament que el Grup Parlamentari Socia-lista va a donar suport perquè es puga tramitar esta proposició de llei. I jo crec que això seria bo, perquè al final es podria modificar, es podria esmenar a la totalitat o es podria esmenar parcialment, i intentaríem arribar a alguna cosa bona, perquè la gent tinguera més confiança en els polítics i almenys que els parlamentaris pogueren traure endavant una qüestió perquè la gent se sentira raonablement bé. Perquè el passat més immediat no ens demostra això desgraciadament.

Este diputat que els parla ha tingut vertaders problemes per a poder accedir a determinada documentació, perquè les causes no estaven ben clares. Hi ha un registre efectivament d'activitats, i d'interessos i de patrimoni, bens que hi ha vertaderes dificultats en estos moments per conéixer certes coses. Ací s'apunta que està la Comissió d'Estatut del Diputat. Molt bé. Intentarem i insistirem una altra ve-gada en la Comissió de l'Estatut del Diputat a vore si ens donen certa informació que a nosaltres ens interessava perquè creiem que era rellevant, rellevant políticament en estos moments.

Però el que sí que, fugint del debat este, ens demostren és que, tenint els problemes que hem tingut en el passat més immediat, no hi ha intenció per a pegar un pas més endavant i per avançar. Perquè sí que ha hagut una qüestió que ha sigut publicada a tots els mitjans de comunicació, i no per a fer més sang del cas Fabra, perquè no val la pena, perquè estan els tribunals. Però sí que és cert, sí que és cert, que este senyor va fer una declaració de béns en un notari, l'ha fet a la Diputació de Castelló, la va fer ací i, pel que sembla, va mentir en totes, va mentir en totes, en una se li va oblidar un Jaguar, l'altre un Mercedes, l'altre no sé què. i va mentir en totes. I el Grup Parlamentari Popular l'única cosa que va fer va ser donar-li suport permanent a eixa mentida. I, a més, en paraules del president de la Generalitat que a mi em sorprengueren moltíssim, en paraules del president va arribar a dir que era molt honorable, molt honorable l'actitud d'este senyor. I jo crec que quan un menteix en les seues declaracions reiteradament a tots els llocs on va no és honorable. Hauria i caldria una rectificació per part, inclús, del president de la Generalitat que va ser el que va reiterar fins a la sacietat que eixa actitud era honorable. Jo crec que no ho és. I jo crec que això no fa cap favor als polítics, cap favor, mentir en les declaracions de béns i d'activitats no fa cap favor, perquè és molt senzill, és molt senzill.

Jo crec que la proposició de llei que presenta el Grup Parlamentari d'Esquerra Unida està quasi clavada, està quasi idèntica de la llei que hi ha en estos moments a Castella-La Manxa. Jo, la veritat, és que estava un poc al·lucinat respecte a tota l'argumentació jurídica que se'ns ha explicat ací per a rebutjar el contingut de la proposició de llei, estava un poc al·lucinat perquè jo l'ha estat repassant i l'ha estat comparant amb la de Castella-La Manxa i és quasi idèntica.

Per tant, tota eixa argumentació jurídica del dret a la intimitat, a les sentències. Aleshores, jo crec que caldria enviar-lo al Grup Parlamentari Popular de Castella-La Manxa perquè segur que si tot això està fonamentat i és real, allà estan aplicant una llei que és completament inconstitucional i que afecta a la intimitat i als drets de les persones, crec jo. I jo crec que això no ha passat, crec que això no ha passat.

I, per tant, jo considerava que açò era molt més senzill que tot això, que fer una argumentació tremendament jurídica. I era molt més senzill agarrant-se al text literal del dictamen del Consell, agarrant-se al text literal del dictamen del Consell era més senzill, perquè el dictamen del Consell deia clarament que estan per la transparència i per l'honestedat de la gestió dels càrrecs públics, i ara se'ls furta el debat. I jo crec que això és tremendament contradictori amb el que era la posició del Govern Valencià i, en este cas, la posició del Grup Parlamentari Popular. I això és el que genera dubtes. I no genera dubtes altres coses. I haguérem pogut discutir tranquil·lament esta proposició de llei en la comissió i, després, ací en el ple, que segur que pegàvem un pas endavant molt important perquè la gent confiara més amb mosatros. I era tan senzill com això. Al final, no és vol, al final es prefereix que el sistema es quede tal qual, que el sistema es quede en un registre d'interessos i activitats públic i amb un registre de béns i patrimoni no públic, al qual no es pot accedir.

Això ens diu ben poc, crec jo, per al que volem nosaltres instal·lar ací en les Corts Valencianes. Ens diu ben poc d'instal·lar la transparència. I jo crec que hem de fer un esforç entre tots i sense acritud. Hem de fer un esforç entre tots perquè ací el que és el criteri de la transparència s'instal·le, s'instal·le com a concepte. I no passa res perquè els ciutadans coneguen els seus responsables polítics què és el que tenen quan entren a governar i què és el que tenen quan deixen de governar. Jo crec que és just. I això hauria d'anar assumit en el propi càrrec. I a la vegada hi ha altres persones, altres responsables polítics que ens diu que serà voluntària la seua publicació. Tampoc s'agredeix absolutament a ningú. Hi ha uns obligats i altres que són voluntaris. I a la vegada s'estableix també la proposició de llei, s'estableix també una sèrie d'accions coercitives per al que no compleix el que serien els registres, no compleix el que es denomina la legalitat vigent. I no passa res! I això pot ser assumible!

Ara, en la posició de negar la major, en la posició de negar la possibilitat del debat sí que estem posant sospites en la llum. I això és molt roí per a nosaltres, perquè, aleshores, continuarem en el sistema que hi havia establert, que és un sistema que està demostrat que no funciona, és un sistema que no funciona perquè passa després el que passa, perquè ni té possibilitat de coacció respecte als incompliments ni passa res. I el que és més greu, que damunt alguns donen suport a eixes actuacions, actuacions falses quan es fan declaracions. I tampoc passa res. I jo crec que això no és bo, perquè l'espectacle que s'ha donat últimament és tremend.

Jo els emplace, els emplace perquè reconsiderem la situació, que donem suport que es puga tramitar, que es facen les modificacions i les esmenes que calguen i que avancem en açò per a donar garanties als ciutadans que els responsables polítics i els càrrecs públics treballem per a ells i no treballem per a nosaltres.

Gràcies. (Aplaudiments des d'un sector de la cambra)

El senyor president:

(S'alça la sessió a les 21 hores i 10 minuts)

