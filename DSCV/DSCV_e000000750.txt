Ple de les Corts Valencianes celebrat el dia 29 de setembre de 1999. Comença la sessió a les 10 hores i 40 minuts. Presideix la Molt Excel·lent Senyora Marcel·la Miró Pérez. Sessió plenària número 7. Primera reunió.

La senyora presidenta:

Senyores i senyors diputats, bon dia i benvinguts a l'inici del primer període de sessions de la V Legislatura.

Informe a les il·lustres senyores i senyors diputats que, com és habitual, el control del govern tindrà lloc el dimecres per la vesprada, s'iniciarà la sessió a les quatre i mitja i el dijous se'n reprendrà la sessió a les deu del matí.

S'obri la sessió.

La presidència accepta l'oferta de les Corts Valencianes i declara obert el període de sessions. D'acord amb l'article 5 del Reglament de les Corts Valencianes, he de comunicar a la cambra que durant les últimes vacances parlamentàries es va reunir el 23 d'agost la Mesa de la Diputació Permanent de les Corts Valencianes per a iniciar la tramitació d'una sol·licitud de ple extraordinari que va tindre lloc el 27 d'agost. Esta Mesa també es va assabentar i va tramitar, d'acord amb allò que s'ha previst en l'article 21 del Reglament de les Corts Valencianes, la renúncia presentada per quatre diputats d'estes Corts.

Abans d'iniciar l'ordre del dia, dec també indicar-los que la Mesa i la Junta de Síndics ha tramitat la renúncia del senyor Antoni Asunción Hernández al seu escó, de diputat d'estes Corts, i la seua substitució per la senyora Núria Espí de Navas. Malgrat la rapidesa amb la qual s'ha actuat, ha sigut impossible incloure la presa de possessió de la nova diputada en l'ordre del dia. No obstant això, l'article 63 del nostre Reglament ens brinda l'oportunitat d'alterar l'ordre del dia previst per acord d'este ple.

Propose, recollint el parer de tots els grups parlamentaris d'esta cambra, que es procedisca, de conformitat amb l'article esmentat, a votar precisament l'alteració de l'ordre del dia i la inclusió com a primer punt del jurament o promesa de la nova diputada.

Per tant, anem a començar la votació.

Si hay acuerdo de que se haga por asentimiento. (pausa) entiendo que el resultado de este asentimiento es la inclusión como primer punto del orden del día del juramento o promesa de la nueva diputada. Una vez que se ha producido esa inclusión del orden del día, pregue a la senyora diputada, senyora Núria Espí, que es pose dempeus i formule la seua afirmació de promesa o jurament d'acatament.

Il·lustre senyora diputada, jureu o prometeu que en tant com tindreu el càrrec de diputada acatareu la Constitució i l'Estatut d'Autonomia sense cap engany i guardareu fidelitat a la Generalitat Valenciana? Ilustre señora diputada, ¿juráis o prometéis que mientras tengáis el cargo de diputada acataréis la Constitución y el Estatuto de Autonomía sin engaño y guardaréis fidelidad a la Generalitat Valenciana?

La senyora Espí de Navas:

La senyora presidenta:

Siga vosté benvinguda a estes Corts on espere i desitge que puga desenvolupar una bona labor com a diputada.

D'acord amb la Junta de Síndics, l'ordre del dia comença pel punt dos, que és la creació d'una comissió, i fins al punt seté, que és la creació de totes les comissions que estiguen previstes en el ple de hui.

La presidència, quan no hi haja sol·licitud de paraula per a intervenir en torn a favor o en contra en estes comissions, passarà directament a votació la creació de les comissions i, després, hi haurà un torn d'explicació de vot.

Proposta de creació d'una comissió especial per a l'estudi d'una possible reforma de l'Estatut d'Autonomia i la consolidació de l'autogovern, presentada pels Grups Parlamentaris Popular, Socialista-Progressistes i Esquerra Unida del País Valencià (RE número 1. 005, BOCV número 6).

La senyora presidenta:

Passem a continuació al punt dos de l'ordre del dia: Proposta de creació d'una comissió especial per a l'estudi d'una possible reforma de l'Estatut d'Autonomia i la consolidació de l'autogovern, presentada pels Grups Parlamentaris Popular, Socialista-Progressistes i Esquerra Unida del País Valencià.

Com no hi haurà torn a favor ni torn en contra, procedim a la votació.

S'inicia la votació. (Pausa) El resultat de la votació és de 72 vots a favor, cap vot en contra i cap abstenció. Per tant, queda aprovat el punt dos de l'ordre del dia, que és la creació d'una comissió especial per a l'estudi d'una possible reforma de l'Estatut d'Autonomia i la consolidació de l'autogovern.

Passem a continuació a l'explicació de vot.

Pel Grup Parlamentari Esquerra Unida, té la paraula el senyor Oltra.

El senyor Oltra Soler:

Moltes gràcies, senyora presidenta.

Senyories.

Per a Esquerra Unida la veritat és que és una gran satisfacció el vore aprovada aquesta proposta de creació de la comissió per a la reforma de l'Estatut. Pensem que és un tema molt important, així ho vérem quan presentàrem en principi, en solitari, la nostra proposta; després en una reunió de la Junta de Síndics, jo crec que amb bon criteri, un tema que ha de preocupar a tots, es va fer la proposta, la possibilitat de fer la proposta conjunta i ho vérem bé.

Nosaltres creem que tenim de nou una oportunitat, i és que no podem tornar a defraudar com ens sembla que va passar en l'anterior legislatura. Es va fer un esforç important de treball i, quan pràcticament estava quasi tot fet, per raons de vegades difícils d'explicar però que, probablement, tenen molt a vore amb les polítiques a nivell estatal tant des del Partit Popular com des del Partit Socialista, el tema de la reforma de l'Estatut, a pesar de trobar-se en una fase bastant avançada, es va quedar absolutament congelat. Això va frustrar expectatives i va condemnar a continuar tenint un Estatut que tots creem que necessita de reformes. Reformes, en quin sentit? Doncs, probablement quan comencem a debatre el tema de nou apareixeran diferències, però per a nosaltres en tenim unes quantes que creem que són bàsiques: la possibilitat de la dissolució anticipada de les Corts; el tema del mínim electoral, que això provoca que una part important de valencians i de valencianes no puguen accedir a les Corts perquè hi ha un percentatge massa alta en comparació amb altres comunitats autònomes; un major nivell competencial, perquè pensem que hi ha moltes competències que altres comunitats autònomes tenen, que nosaltres no tenim, i que si volem aprofundir en eixa idea federal de l'estat hem d'anar cap enllà; el tema de la comarcalització, que és un tema molt important, que és un tema que cada ics temps ix però que mai acaba de concretar-se i que pensem que ens trobem davant d'una oportunitat de nou històrica per a resoldre d'una manera. El tema, fins i tot, del nombre de conselleries, que sabeu que hi ha una limitació molt estricta, que està provocant coses curioses, com és que per no superar eixe número màxim que l'Estatut permet, doncs, estan fent-se una sèrie de qüestions d'enginyeria, en este cas a nivell de nomenaments de conselleries, vice-presidències, etcètera, etcètera, doncs, que jo crec que no és la millor solució.

Som, per tant, una de les poques conselleries autònomes que no ha reformat el seu Estatut d'Autonomia. Creem que necessitem eixa reforma i la necessitem perquè ja està bé que el nostre Estatut d'Autonomia d'alguna manera es condemne o faça un poc la idea eixa de ser un estatut de segona quan tots creem que estem d'acord que tenim un Estatut de primera com correspon a la nostra comunitat. Tenim la responsabilitat i creem que els valencians i valencianes haurien d'exigir-nos eixa responsabilitat si no som capaços immediatament de posar-nos a treballar i, al més aviat possible, vindre a estes Corts amb un resultat el més ample possible que done lloc a eixa reforma de l'Estatut en la línia que tots volem.

Moltes gràcies.

La senyora presidenta:

La senyora Moreno Fernández:

La senyora presidenta:

Moltes gràcies, senyora Moreno.

Té la paraula en representació del Grup Parlamentari Popular, senyor Font de Mora.

El senyor Font de Mora Turón:

Moltes gràcies, senyora presidenta.

Senyories, la reforma de l'Estatut a la nostra comunitat és evidentment un tema molt important, però per al grup que represente en este moment, per al Grup Parlamentari Popular, és més que una obligació en este moment, perquè constitueix un mandat congresual; és a dir, fa pocs dies el nostre partit, constituït en congrés, ens va mandatar que esta reforma tinguera lloc. Per tant, en este moment concret nosaltres manifestem no només una voluntat ferma de treballar en este sentit, sinó que fem palesa també la condició d'obligatorietat que la nostra organització política ens demana en este moment.

A més a més de fer palesa esta voluntat ferma i esta obligació, en el nostre congrés també vam tractar fins i tot de les finalitats de la reforma, encara que siga en línies generals. I així parlàvem allí, i jo trasllade a esta cambra, la necessitat d'incorporar i que es reconega la condició de nacionalitat històrica en el nostre Estatut, i també que es reconega el nostre fet diferencial en les seues diverses variables.

També, i molt important, que incorpore l'Estatut en la seua reforma les competències ja transferides, impedint així el rescat per part de l'Estat, i incorpore també noves competències que poden ser molt importants, algunes ja s'han citat ací, com és la capacitat de dissolució anticipada de la cambra pel president de la Generalitat. Així podrem arribar a assolir el màxim sostre competencial i aprofundirem el nostre autogovern, que és la finalitat última de tot el procés autonòmic i d'este canvi de l'Estatut, d'esta reforma de l'Estatut que pretenem.

Per a totes estes qüestions i per a unes altres qüestions que també s'han plantejat ací estem oberts al diàleg. Això per una voluntat ferma que tenim d'arribar a un consens, però també per necessitat. No oblidem tots els grups que hi ha un requeriment legal d'assolir unes majories determinades, unes majories qualificades per a tirar endavant un tema tan important com este. Per tant, estem oberts al diàleg per un imperatiu ètic, però també estem oberts al diàleg per este requeriment reglamentari que ens obliga a tots.

I he de dir i he de manifestar ací amb tota claredat que el Grup Parlamentari Popular sempre hem estat favorables a la reforma, i sempre hem estat treballant per a això. En la passada legislatura vam estar treballant per això. Però, naturalment, poder assolir una reforma coherent de l'Estatut requerix tindre les idees clares i requerix tindre una capacitat d'interlocució per part de tots. Qui haja d'aclarir-se, que s'aclarisca. La reforma del nostre Estatut és suficientment transcendental com per a no actuar com aquella Penèlope d'Homer, que desfeia per la nit allò que teixia durant el dia, i si algun Ulisses ha d'arribar a algun port que arribe tot d'una. És allò que de veritat desitgem, i més en un tema com este, en què manifestem la nostra, repetisc, ferma voluntat de consensuar amb tots els grups una solució satisfactòria per a totes les valencianes i els valencians.

No res més. Moltes gràcies, senyora presidenta.

Proposta de creació d'una comissió permanent no legislativa d'afers europeus, presentada pel GP Popular (RE número 86, BOCV número 5).

La senyora presidenta:

Moltes gràcies, senyor Font de Mora.

Ara passem al punt tres de l'ordre del dia, que és la proposta de creació d'una comissió permanent no legislativa d'afers europeus, presentada pel Grup Parlamentari Popular.

Torn a favor? Senyora Franco, en representació del Grup Parlamentari Popular, té la paraula.

La senyora Franco Aliaga:

Tengo el firme convencimiento de que la creación de esta comisión es muy importante por múltiples razones. Repito una vez más que la función principal de esta comisión será la de conocer y tratar los asuntos relacionados con la Unión Europea que tengan incidencia en nuestra Comunidad Valenciana. Así pues, espero su colaboración y les doy las gracias anticipadas.

La senyora presidenta:

Gràcies, senyora Franco.

Anem a procedir a la votació ordinària. S'inicia la votació. (Pausa) El resultat de la votació és de 73 vots a favor, cap vot en contra i cap abstenció. Per tant, queda aprovada la creació de la Comissió Permanent no Legislativa d'Afers Europeus.

Anem a passar a continuació a l'explicació de vot. (Remors) Sí, senyor Ribó? (Remors) Vuelva a pulsar, señor Ribó, por favor.

El senyor Ribó i Canut:

Senyora presidenta.

Els sistemes de votació en el nostre grup estan funcionant prou deficientment. Per tant, demanaríem que es tornara a repetir la votació si és possible.

La senyora presidenta:

Por lo tanto, si no hay inconveniente, repetimos nuevamente la votación correspondiente a la creación de una comisión permanente no legislativa de asuntos europeos. Senyories, s'inicia la votació. (Pausa) El resultat de la votació ara és 83 vots a favor, cap en contra i cap abstenció. Per tant, queda aprovada la comissió.

Algun grup vol fer explicació de vot? Senyora Llinares, té la paraula, en representació d'Esquerra Unida.

La senyora Llinares Llorca:

Nosaltres hem votat favorablement a la formació de la Comissió d'Afers Europeus perquè la Comunitat Valenciana ha estat sempre una comunitat que ha tingut una relació amb tota la resta de països d'Europa, sobretot els països del centre i del nord d'Europa, i això de l'arc mediterrani, això ja és ancestral. Les nostres taronges ja es venien a Bèlgica en els anys vint, i en els cines de París les nostres mandarines en els anys vint ja es menjaven.

Si esta relació econòmica que hem tingut sempre amb Europa ha sigut sense cap tipus d'ajuda ni de control, hui que està formant-se la Unió Europea és precís que nosaltres estiguem assabentats de totes aquelles normatives, de tot allò que està fent-se en la Unió Europea, i puguem ajudar, controlar i aplicar-ho ací en el nostre país.

Per una altra banda, hui tenim la tira d'ajudes, i l'economia de la Comunitat Valenciana en part depén d'Europa. És precís que tinguem tota la informació per a controlar eixes ajudes, per a vore com s'apliquen i per a aplicar-les.

Per una altra banda, hi ha molts productes, com per exemple la taronja o com per exemple la pesca, que competixen amb els nostres productes, els nostres productes que són tradicionalment uns productes que ens han donat vida, han contribuït a la nostra economia i que continuen sent maneres de viure de moltes persones i moltes famílies en la Comunitat Valenciana. És precís que nosaltres tinguem una comissió d'afers europeus per a vore què passa, com eixos productes de països que no són de la Comunitat Europea entren a Espanya i ens fan la competència.

Si la Unió Europea ha estat fent-se fins ara, està fent-se en estos moments i si esta comissió és precís per a tractar tot allò que està fent-se a la Unió Europea, és precís que nosaltres estiguem ahí. I també per a controlar el nostre president, que té un càrrec en la Unió Europea, també per a controlar i per a exigir-li que defense els interessos del País Valencià allí on s'han de defensar.

Per tots aquests motius nosaltres hem votat que sí a la Comissió d'Afers Europeus, perquè nosaltres som Europa, el bressol d'Europa, i si ara s'organitza Europa nosaltres hem d'estar ahí presents.

Moltes gràcies.

La senyora presidenta:

Moltes gràcies, senyora Llinares.

Anem a passar al punt quatre de l'ordre del dia. (remors. Pausa)

Por favor, si quiere intervenir pulse.

La senyora Moreno Ruiz:

Proposta de creació d'una comissió especial

per a l'estudi de la situació de la sequera

a la Comunitat Valenciana, presentada pel GP Popular (RE número 87, BOCV número 5).

La senyora presidenta:

Gràcies, senyora Moreno.

Anem a passar al punt quatre de l'ordre del dia, que és la proposta de creació d'una comissió especial per a l'estudi de la situació de la sequera a la Comunitat Valenciana, presentada pel Grup Parlamentari Popular.

Torn a favor? Senyor Prieto, té la paraula.

El senyor Prieto Honorato:

La senyora presidenta:

Torn en contra? (Pausa) Anem a passar a la votació de la proposta de creació d'una comissió especial per a l'estudi de la situació de la sequera en la Comunitat Valenciana.

Senyories, comença la votació. (Pausa) El resultat de la votació és de 83 vots a favor, cap abstenció i cap vot en contra. Per tant, queda aprovada la creació de la comissió especial per a l'estudi de la situació de la sequera en la Comunitat Valenciana.

Torn d'explicació de vot. Senyor Ribó, té la paraula en representació del Grup Parlamentari d'Esquerra Unida.

El senyor Ribó i Canut:

(Inoïble per raons tècniques) Vaig a utilitzar aquest torn d'intervenció per a explicar els motius pels quals Esquerra Unida hem votat a favor d'aquesta comissió. Sí que crec que és important començar a dir que els nostres motius són motius prou diferents del que s'ha expressat a l'hora de presentar aquesta comissió de la sequera, que almenys nosaltres l'hem entés com "ja hem fet tot el possible per arreglar el problema de l'aigua, ja l'estem reutilitzant, ja la tenim depurada, ja tenim tot el reg gota a gota, etcètera, i ara el que toca és portar més aigua". Nosaltres no ho entenem d'aquesta manera. I voldríem que quedara molt clar.

És cert que estem en un període, en un any en el qual el nivell de pluges ha estat molt baix, però hem de partir d'una idea que és clara: el País Valencià, segons totes les dades meteorològiques de sempre, és considerat un país semiàrid de sempre. I a més estem en una situació on hi ha una sèrie d'efectes nous provocats pel canvi climàtic, on sembla prou clar que hi ha dues coses noves: la primera, les pluges seran més reduïdes, segons totes les prediccions; la segona, les pluges seran més concentrades en el temps, hi hauran tronades més violentes, açò és una cosa que sembla prou clara; i la tercera, com a conseqüència dels boscos cremats ara i abans, etcètera, els boscos tenen menys capacitat de retenir aquestes pluges. Sempre hem dit, sempre han dit els ecologistes que el millor pantà és un bon bosc i en el País Valencià de boscos bons ens en queden tan pocs que jo crec que és un tema important.

Per tant, nosaltres partim de que l'aigua en el País Valencià és un recurs escàs, no és comprable com el petroli, ni és transvasable com un element d'aquest tipus. I jo crec que eixe element per a nosaltres és un element fonamental que diferencia altres plantejaments, on l'aigua si en fa falta més es transvasa i si no hi ha prou amb l'Ebre s'anirà a buscar a un de França, etcètera, etcètera.

Nosaltres entenem que cal potenciar, partint d'una realitat de sempre, cal potenciar la gestió de la demanda. I no s'ha fet tot en aquests últims anys, ni molt menys s'ha fet tot. Jo vull recordar que de cada cent metres cúbics d'aigües residuals, dos terceres parts continuen tirant-se al mar. I aquestes són dades molt recents. Hem de recordar que els rius valencians continuen sent unes cloaques, la qualitat és pèssima i no s'ha fet res, sinó anem a vore el Segura, anem a vore el Magre, anem a vore el Cànyoles. I aquesta és la situació, aquesta és la situació. Tenim poca aigua i un aigua les més de les vegades de pèssima qualitat. Si anem a beure l'aigua subterrània de l'Horta, de la Ribera, etcètera, tenim uns nivells de nitrats que dupliquen, tripliquen moltes vegades les dades de l'OMS i que fa que no siguen potables. I aquesta és la dura realitat de la nostra aigua.

Per tant, nosaltres entenem que s'ha d'avançar en la gestió de la demanda, s'ha de començar millorant la qualitat de les aigües avançant en la reutilització, s'han de depurar les aigües i no s'està fent, no es va complir la directiva europea que mana que tots els municipis tinguen depuradora a partir d'una certa quantitat d'habitants. Nosaltres pensem que s'ha avançant en la millora dels regadius, però és encara totalment insuficient.

I nosaltres pensem que s'està fent gestió exactament la contrària, gestió de l'oferta. Li posaré dos exemples: planificar un gran certe terciari en una comarca amb baixos recursos. Ens agradaria que el transvasament que s'ha mencionat, el Xúquer-Vinalopó, no fora el transvasament real Xúquer-Terra Mítica, perquè pensem que hi ha un perill real en aquest sentit. Nosaltres entenem que no es pot continuar ampliant la superfície de regadiu i s'ha fet aquí en este Parlament amb els vots favorables del govern anterior del Partit Popular i d'Unió Valenciana, modificant concretament la Llei forestal i ampliant d'una manera clara les superfícies de regadiu. I açò no és fer una gestió adequada de l'aigua en el nostre país, un recurs escàs.

Nosaltres entenem que parlar en una comissió de la sequera no és parlar de portar aigua al nostre país només sinó és parlar, en primer lloc i fonamentalment, de fer una gestió adequada de la demanda i de fer una millora seriosa de la qualitat de l'aigua.

Res més i moltes gràcies.

La senyora presidenta:

Moltes gràcies, senyor Ribó.

En representació del Grup Parlamentari Socialista-Progressistes. (pausa) Un moment senyor Roca.

Senyor Prieto.

El senyor Prieto Honorato:

La senyora presidenta:

El senyor Prieto Honorato:

La senyora presidenta:

El senyor Prieto Honorato:

La senyora presidenta:

El senyor Roca i Albert:

Senyora presidenta.

Senyores i senyors diputats.

El Grup Socialista ha recolzat esta proposta de creació de una Comissió Especial per a l'Estudi de la Sequera a la Comunitat Valenciana, encara que creiem que esta comissió hauria d'estar creada ja; per tant, arriba tard. Els efectes de la sequera han sigut molt durs este estiu que hem passat.

La sequera se soluciona, es preveu quan no hi ha sequera, amb tranquil·litat i amb inversions en infrastructures hidràuliques que no es poden construir de hui per a demà. Encara que el que jo diga dóna igual, perquè el Partit Popular té la majoria en estes Corts i faran el que voldran o el que els convinga. El Grup Socialista espera que a pesar de tot esta comissió servisca per a tindre un fòrum que aporte idees i solucions.

Senyors del PP, no caiguen en la temptació de crear-la per a quedar bé mediàticament. I no caiguen després en la temptació d'utilitzar-la per a minimitzar l'existència d'un problema que afecta a molts ciutadans i ciutadanes de la nostra comunitat. La sequera és un problema greu, difícil d'evitar, però susceptible de pal·liar els seus efectes quan s'actua amb diligència per a fer front a situacions excepcionals i conjunturals, i quan es treballa amb previsió de futur per a evitar o pal·liar, si succeeix, les conseqüències negatives de l'aparició de nous moments de sequera.

La situació pluviomètrica no obeeix a cànons ni a comportaments prèviament considerats. A les zones en què la carència d'aigua o la seua escassesa és una constant apareixen dos tipus de fenòmens; per una banda, en eixes mateixes zones es produeixen precipitacions quantioses, en molts casos denominades gotes fredes, que porten volums d'aigua que no poden ser recollides, produint-se importants inundacions per la falta de capacitat de regulació, que a la vegada fan impossible aglutinar les suficients reserves per a atendre les necessitats derivades de les demandes de consum d'aigua que existeixen.

Este fenomen de la sequera no pot tindre un tractament diferenciat del que se li dóna a una mínimament coherent política global d'aigües. I qualsevol de les decisions que s'adopten per a pal·liar-la, tant momentànies o excepcionals, com a mig i llarg termini deuen formar part d'aquesta.

En estos moments tècnicament hi ha sequera. Durant els últims deu anys la precipitació mitjana a Espanya, en metres quadrats s'ha situat en 650 litres/any. Es considera tècnicament que existeix sequera quan el nivell de precipitacions és inferior a 400 litres metres quadrats/anys. Segons els informes de l'Institut de Meteorologia l'últim any hidrològic, que va des de l'1 de setembre de 1998 al 31 d'agost de 1999, ha suposat en el conjunt del país una aportació mitjana de 370 litres metre quadrat.

De la situació hidrològica actual i de les perspectives futures, si no s'incrementa molt el nivell de precipitacions, es pot deduir que es produiran fortes restriccions en la conca mediterrània, atés que les reserves emmagatzemades no arriben a cobrir dos mesos de les demandes del pròxim any. Per tant, espere que el govern del PP, a més a més que es cree esta comissió, demostre la seua voluntat real de pal·liar la sequera en els pròxims pressupostos. Ací ens vorem.

Gràcies.

Proposta de creació d'una comissió permanent

no legislativa de la dona i les polítiques d'igualtat, presentada pel GP Socialista-Progressistes (RE número 88, BOCV número 5).

La senyora presidenta:

Moltes gràcies, senyor Roca.

I anem a passar al punt cinc de l'ordre del dia que és la proposta de creació d'una Comissió permanent no legislativa de la dona i les polítiques d'igualtat, presentada pel Grup Parlamentari Popular.

Torn a favor. Senyora Montesinos, en representació del Grup Parlamentari Popular, té la paraula.

La senyora Montesinos de Miguel:

La senyora presidenta:

Gràcies, senyora Montesinos.

Torn en contra? (Pausa) Anem per tant a procedir a la votació de creació de la Comissió Permanent no legislativa de la Dona i les Polítiques d'Igualtat.

Senyories, comença la votació. (Pausa) El resultat de la votació es de 78 vots a favor, cap vot en contra i cap abstenció. Per tant, resulta aprovada la creació de la Comissió Permanent no legislativa de la Dona i les Polítiques d'Igualtat.

Torn d'explicació de vot. Té la paraula la representant del Grup Parlamentari Esquerra Unida.

La senyora Pérez i Martí:

Gràcies, senyora presidenta.

Senyories, Esquerra Unida del País Valencià va acceptar la proposta de la creació d'esta Comissió de la Dona, comissió no legislativa. I la va acceptar perquè, a falta d'una Conselleria de la Dona i que fóra legislativa, este és el mal menor que podem tindre de fòrum per a debatre aquelles qüestions que impliquen a les dones.

És de veritat, senyories, que a l'inici del treball, després d'haver passat les eleccions, vaig tindre una agradable conversa per a fer possible que esta comissió haguera estat presentada per la voluntat dels tres partits polítics. Tots sabem i totes sabem que han estat presentades tres sol·licituds, i que la primera que es va presentar ha estat la vàlida, però que, lògicament, la votació que ací hem realitzat deixa palés l'interés que totes i tots tenim per a què esta comissió funcione, existisca.

I efectivament, des de la Conferència de Pequín, però molt més endarrere de la Conferència de Pequín, ja se sol·licitava una Conselleria de la Dona, i a falta de la mateixa, com abans he dit, teníem una Comissió de la Dona. En la mateixa pensem fer des d'Esquerra Unida les necessàries intervencions per a què eixe pla d'igualtat, eixe segon pla d'igualtat que existeix al País Valencià entre hòmens i dones, siga una realitat, tant per a aquelles dones emigrants treballant al País Valencià, la seua situació econòmica, social, de treball, com les càrregues familiars que tenen les dones, les agressions tant físiques com psíquiques, i el treball.

El traure a la llum, ajudar, potenciar i vetlar per eixos col·lectius de dones que treballen, bé en economia submergida, com bé perquè no estan autoritzades, són dones camperoles -d'això la senyora consellera d'Agricultura ho sap molt bé-, són dones camperoles i que ací tenim un repte pendent des de la legislatura passada per a traure-les com a persones físiques que treballen per elles mateixa. Per totes eixes coses anem a recolzar la Comissió de la Dona. Però repetisc per a finalitzar, perquè ja he votat a favor, que m'haguera agradat que s'haguera presentat esta resolució per a la comissió no legislativa signada pels tres partits polítics, perquè era la voluntat de tots.

Moltes gràcies.

La senyora presidenta:

Gràcies, senyora Pérez.

En representació del Grup Parlamentari Socialista-Progressistes, té la paraula la senyora Catalá.

La senyora Catalá Pérez:

La senyora presidenta:

La senyora Catalá Pérez:

La senyora presidenta:

Senyora Catalá.

La senyora Catalá Pérez:

La senyora presidenta:

Anem a passar al punt sis.

La senyora Montesinos de Miguel:

La senyora presidenta:

La senyora Montesinos de Miguel:

La senyora presidenta:

La senyora Montesinos de Miguel:

Nada más y muchas gracias. (Aplaudiments des d'un sector de la cambra)

La senyora presidenta:

El senyor Perelló Rodríguez:

La senyora presidenta:

El senyor Font de Mora Turón:

La senyora presidenta:

Punto seis del orden del día: Proposta de creació d'una comissió permanent no legislativa de seguretat nuclear, presentada pel Grup Parlamentari Popular.

Torn a favor? Senyora Pérez Barber, té la paraula.

Proposta de creació d'una comissió permanent

no legislativa de seguretat nuclear, presentada pel GP Socialista-Progressistes (RE número 89, BOCV número 5).

La senyora Pérez Barber:

Gràcies, senyora presidenta.

Senyories.

El Grup Parlamentari Popular ha realitzat la proposta de creació d'una comissió permanent no legislativa de seguretat nuclear i sol·licita de tots els grups polítics la seua aprovació.

Des d'esta comissió, i com ja es venia fent, està un seguiment del funcionament de la Central Nuclear de Cofrents, i periòdicament s'envia a les Corts un part mensual indicant el nivell d'operativitat i de seguretat.

En la passada legislatura vam fer una visita a la Central Nuclear de Cofrents tots els membres de la comissió, on vam poder comprovar el seu funcionament i les mesures de seguretat. I quantes voltes des d'ací s'ha requerit els responsables perquè comparegueren en la comissió ho han fet, tant per explicar qualsevol incidència o qualsevol preocupació que haja pogut sorgir en un moment determinat.

Per tots es sabut el respecte que ens produeix quan es parla de qualsevol central nuclear i, al mateix temps, el necessàries que són per a la producció d'energia.

Per tant, el Grup Parlamentari Popular considera necessària la seua creació, i per això sol·licita el recolzament de tots els grups polítics.

Res més i moltes gràcies.

La senyora presidenta:

Moltes gràcies, senyora Pérez Barber.

Anem a passar, per tant, a la votació de la proposta de creació d'una comissió permanent no legislativa de seguretat nuclear.

Senyories, comença la votació. El resultat de la votació és de 79 vots a favor, cap vot en contra i cap abstenció. Per tant, queda aprovada la creació de la comissió permanent no legislativa de seguretat nuclear.

A continuació anem a passar a l'explicació de vot.

En representació del Grup Parlamentari Esquerra Unida, té la paraula el senyor Ribó.

El senyor Ribó i Canut:

Bé. Vaig a intentar ser el més estricte en explicar els motius pels quals el nostre grup considera important, molt important -per això ho demanàrem també- la comissió de seguretat nuclear.

Nosaltres ho plantegem per una cosa que jo crec que és evident. Pensem que és important aquesta comissió perquè no estem segurs en el nostre país amb els temes nuclears, amb els temes dels isòtops radioactius. I com que no estem segurs, cal una comissió de seguretat nuclear.

Quin és el gran perill que nosaltres tenim? Doncs tenim una central que està allà en Cofrents, una central nuclear que està controlada fonamentalment per un organisme de caràcter estatal, que és el Consell de Seguretat Nuclear, que ens informa, però que ens informa tard i de forma tan concisa que les més de les vegades no tenim capacitat de conèixer realment el que ha passat; que la informació és molt més ràpida, per exemple, a través d'Internet o a través de connexions d'aquest tipus.

I s'han de dir una sèrie de coses que crec que són importants. És una central que ja és vella, i això augmenta els perills. Com qualsevol aparell, té una obsolescència, i amb l'obsolescència augmenten els perills de seguretat.

És una central on les piscines de residus d'alta radioactivitat estaven programades per a saturar-se en l'any 2000 i que s'ha augmentat el seu període, augmentat la densitat dels isòtops radioactius mitjançant una tècnica, però una tècnica que, en definitiva, augmenta els isòtops radioactius d'alt nivell.

És una central que ha augmentat la seua potència, cosa insòlita en un aparell, en una màquina, per damunt del cent per cent que estava previst en els projectes.

És una de les candidates -i per a nosaltres és un tema important-, la Central Nuclear de Cofrents és una de les possibles candidates del Consell de Seguretat Nuclear per emmagatzemar allò que no es troba solució en el nostre estat, que és el tema de tots els residus d'alta radioactivitat. Es va parlar de Trillo, i hi ha hagut fa molts pocs dies una manifestació per aquest tema en Trillo. Però una altra de les candidates concretament possibles d'emmagatzemar en superfície, a l'aire, aquest residus, és la Central Nuclear de Cofrents. I pensem que és fonamental que el nostre país tinga un control, conega aquesta situació.

És una central que, com totes les centrals nuclears, té un conflicte objectiu entre seguretat, o millora de la seua seguretat, i el benefici de l'empresa: més benefici quan menys seguretat hi ha, menys benefici quan més seguretat hi ha. I nosaltres tenim l'obligació d'augmentar la seguretat al màxim.

I hem de dir que hi ha altres perills. En el nostre país es treballa amb isòtops radioactius en els hospitals, es treballa amb isòtops radioactius en els centres d'investigació com a marcadors i en altres llocs. I hem de dir que ha hagut països amb greus problemes de contaminació tan importants com els esmentats abans, concretament en Brasil, per exemple, amb una càpsula radioactiva que va contaminar a moltes persones. És un altre problema que nosaltres hem de conéixer i hem de controlar a través, concretament, d'aquesta comissió.

Per tant, nosaltres pensem que fa falta una comissió de seguretat nuclear per a plantejar-nos d'una manera important estar més segurs al nostre país en aquests temes, i la manera millor seria programar la tancada d'una vegada per totes d'aquesta central nuclear com s'està plantejant en la majoria dels països europeus si s'exclou, naturalment, el cas de França.

Nosaltres entenem, per tant, que la Comissió de seguretat nuclear és una comissió molt important i ha de fer un seguiment estricte del funcionament de la central nuclear de Cofrents i del seguiment dels isòtops radioactius; i, sobretot, la seua gran missió seria fer un seguiment estricte de l'aturada definitiva d'aquesta central.

Res més i moltes gràcies.

La senyora presidenta:

Gràcies, senyor Ribó.

En representació del Grup Parlamentari Socialista-Progressistes, té la paraula el senyor Sarriá.

El senyor Sarriá i Morell:

Moltes gràcies, presidenta.

El grup Socialista-Progressistes ha recolzat la creació d'aquesta Comissió permanent no legislativa de seguretat nuclear per diferents raons. En primer terme, és evident que l'existència a la nostra comunitat d'una central nuclear de la importància i potència de la de Cofrents no pot ser indiferent a aquesta cambra malgrat que excedisca les seues competències.

Com es va posar de manifest la passada legislatura en les sessions d'esta mateixa comissió de seguretat, una instal·lació d'aquest tipus està permanentment en qüestió i preocupa seriosament a una part molt important de la societat, més si cap quan qualsevol errada en el seu funcionament, incident o accident, pot dur conseqüències dramàtiques, no sols per als valencians i valencianes d'avui, sinó per a les generacions futures. Part inseparable de la seguretat en esta central, pel que he pogut estudiar, és el de la gestió de residus. Tenim justament ara un problema d'emmagatzament de residus radioactius que, lluny d'haver-se solucionat o d'haver-se-li donat una solució en el passat, està, fins i tot, lluny que se li la done d'una manera satisfactòria en el futur, i això en una situació de relativa normalitat en el funcionament de la central.

Però, en segon lloc, la qüestió de l'energia nuclear és en si mateix un debat polític que existeix no sols ací sinó arreu del món. Les moratòries nuclears, l'oposició de l'opinió pública, l'augment sostingut del club dels països desnuclearitzats fan palés que no hem de limitar-nos al paper de seguiment que se li ha encomanat a esta comissió. Les seues conclusions han d'afavorir que des d'aquesta cambra s'inste el govern i els poders públics a implementar accions positives com l'ús d'energies alternatives renovables i segures, així com l'estalvi energètic, que facen possible que la Comunitat Valenciana prescindisca en un termini raonable de tant inquietant indústria al nostre territori. És per això imprescindible també que al si de la comissió aclarim quin és eixe termini raonable, donada la vida útil de la central de Cofrents i la capacitat que té per a gestionar els recursos que genera i que en un futur pròxim puguem prescindir d'una comissió de seguretat nuclear.

Moltes gràcies.

Proposta de creació d'una comissió especial

per a l'estudi de programes de cooperació

i solidaritat amb el tercer món, presentada pel GP Socialista-Progressistes (RE número 157,

La senyora presidenta:

Moltes gràcies, senyor Sarrià.

Passem a continuació al punt seté de l'ordre del dia, que és la proposta de creació d'una comissió especial per a l'estudi dels programes de cooperació i solidaritat amb el Tercer Món, presentada pel Grup Parlamentari Socialista-Progressistes.

Torn a favor? Senyor Vicente, té la paraula en representació del Grup Parlamentari Socialista.

El senyor Vicente Navarro:

La senyora presidenta:

Moltes gràcies, senyor Vicente.

Passem a continuació a la votació per a la creació d'una Comissió especial per a l'estudi dels programes de cooperació i solidaritat amb el Tercer Món. Senyories, s'inicia la votació. El resultat de la votació és de 83 vots a favor, cap vot en contra, cap abstenció. Per tant, queda aprovada la creació de la Comissió especial pera l'estudii dels programes de cooperació i solidaritat amb el Tercer Món.

Torn d'explicació de vot. Grups que vulguen intervindre? Té la paraula el representant del Grup Parlamentari d'Esquerra Unida.

El senyor Cardona Pla:

Senyora presidenta.

Senyors diputats i senyores diputades.

Esquerra Unida del País Valencià ha votat a favor de la constitució d'aquesta comissió com va fer també en les anteriors legislatures. Crec que tots sabem que en el planeta les desigualtats no paren d'augmentar, que s'estén la fam, que s'estén la pobresa i que els països rics tenim una gran responsabilitat en això perquè la pobresa d'uns altres països no és independent de la nostra riquesa.

Per tant, nosaltres considerem important que els representants del poble valencià decidim almenys la creació d'aquesta comissió que, al nostre parer, no hauria de limitar-se simplement a una distribució raonable dels recursos econòmics, a programes rellevants, organitzacions que realment estiguen implicades en el treball per la justícia i la igualtat, sinó que pensem que haurien d'augmentar molt les assignacions pressupostàries dedicades a estos aspectes. No soles es tracta d'arribar al 0,7% del pressupost, ja que això simplement és un signe de les necessitats reals que incloguen molt més que eixa quantitat.

Bé, no només s'hauria de limitar a això, com he comentat, sinó que caldrien moltes altres accions que pensem que haurien de tractar-se, almenys parlar-se o estendre's a la societat des d'esta comissió, com són, per exemple, una política cap a un mercat més just, una col·laboració amb les organitzacions que treballen per l'augment dels drets polítics i socials o, per exemple, un tema greu i clau en este aspecte com és la condonació del deute extern dels països empobrits.

Nosaltres esperem que en l'àmbit d'esta comissió es puguen tractar aquestos aspectes i que la política de cooperació i solidaritat no siga només un aspecte puntual, un aspecte conjuntural d'una ajuda a un projecte o a un programa, sinó que es transforme en una qüestió estructural que ajude realment a reduir la desigualtat en el món.

Res més, gràcies.

La senyora presidenta:

Moltes gràcies, senyor Cardona.

En representació del Grup Parlamentari Popular, té la paraula la senyora Cervera.

La senyora Cervera Mañas:

La senyora presidenta:

Moltes gràcies, senyora Cervera.

Se suspén la sessió durant deu minuts.

(Se suspén la reunió a les 12 hores i 7 minuts)

(Es reprén la reunió a les 12 hores i 36 minuts)

Compareixença del conseller de Medi Ambient, senyor Fernando Modrego Caballero, per tal d'informar sobre les línies d'actuació a seguir en matèria de medi ambient, sol·licitada a petició pròpia (RE número 681) i pel GP Socialista-Progressistes (RE número 348).

La senyora presidenta:

Es reprén la sessió.

Punt huit de l'ordre del dia, compareixença del conseller de Medi Ambient per a informar sobre les línies d'actuació a seguir en matèria de medi ambient, sol·licitada a petició pròpia i pel Grup Parlamentari Socialista-Progressistes.

Té la paraula l'honorable senyor conseller.

El senyor conseller de Medi Ambient:

En contrapartida, y desde un punto de vista estrictamente económico, los montes han perdido en la producción de rentas directas, puesto que la producción forestal valenciana sólo aporta el 0'1 por mil del Producto Regional Bruto.

La Comunidad Valenciana requiere de actuaciones urgentes en la gestión de residuos, dada insuficiencia de las infraestructuras y la problemática que en aspectos concretos estas deficiencias origina. No se les escape a sus señorías la conflictividad social que eso conlleva. Me comprometo a la elaboración de iniciativas, alternativas y proyectos a corto plazo que posibilite la incorporación de todos los medios públicos y privados que sean necesarios para hacer frente a esta situación.

Asimismo los colectivos interesados en el medio ambiente, que han sido un importante elemento concienciador en épocas de gran desarrollismo, a la hora de mantener sus posiciones deben ser conscientes de los cambios sociales, económicos, culturales que se han producido en la sociedad valenciana en el componente medioambiental. Les invito a que evolucionen con esta sociedad y adopten una actitud constructiva propia de los tiempos en que nos encontramos.

Con el deseo de poder llevar a cabo, mi labor en esta legislatura y de estar abierto a la participación, sugerencias y propuestas de los diversos grupos parlamentarios, les doy las gracias por la atención y el tiempo prestado.

La senyora presidenta:

Moltes gràcies, senyor conseller.

En representació del Grup Parlamentari Socialista-Progressistes té la paraula el senyor Peris.

El senyor Peris i García:

Gràcies, senyora presidenta.

Senyories.

Senyor conseller.

Sembla que s'ha llegit la Cimera de Rio, ha llegit documents, és una intervenció que en principi podria paréixer un projecte real de progrés per al nostre país des d'unes línies d'actuació de la sostenibilitat, però vosté no. La Cimera de Rio planteja que des d'un principi per a construir eixa Agenda Local 21 hem de conéixer quin és l'estat real del medi ambient i parlar dels índexs reals de la sostenibilitat per a, a partir d'ahí, marcar-nos eixos plans, eixes línies d'actuació i eixos objectius de sostenibilitat. I xifres de l'actual situació del medi ambient ens ha donat vosté ben poques.

I jo tinc la impressió que quan vostés utilitzen el concepte de sostenibilitat ho fan al contrari. Jo crec que allò del desenvolupament sostenible per a la seua política -després em referiré a casos concrets- és fer compatible el medi ambient amb el creixement econòmic, i no des del plantejament que és que no hi ha desenvolupament futur sense respecte, protecció i regeneració del medi ambient. És a dir, no és compatibilitzar el medi amb el creixement econòmic, amb l'economia, sinó pensar que no hi ha futur per a les generacions valencianes sense tindre en compte l'entorn i la protecció del medi.

Eixe és el plantejament que crec que vostés confonen o utilitzen de manera inadequada. Perquè, per exemple, quan vosté ens ha dit que coneix els nous paràmetres del programa de la Unió Europea que efectivament planteja la necessitat de la política mediambiental des de la transversalitat i la necessitat d'incidir des de la política de medi ambient en l'agricultura, la indústria, els transports, l'energia i el turisme, per posar-li un exemple, un exemple molt important, eixa política agrícola mediambiental planteja la necessitat dels canvis dels usos agrícoles per la utilització dels nitrats, els plaguicides, i en estos quatre anys passats vostés només han fet que un mapa, han fet un mapa que era molt senzill de fer, que evidentment el 50% del territori valencià tradicionalment agrícola està en perill per l'ús dels adobs nitrogenats. Per a fer això no feia falta massa esforç, sobraven dels quatre possiblement quasi tres anys i mig.

En canvi no ha hagut cap actuació de prevenció de millora dels usos agrícoles contra eixa contaminació dels nitrats, ni una. En dades de la pròpia conselleria de Medi Ambient, de la seua conselleria, 45 municipis valencians passen dels 50 milígrams per litre, màxim fixat per l'OMS. I mentre la Unió Europea, eixa Unió Europea que vostés citen teòricament, els recorda la necessitat d'aplicar la directiva de l'any 1991, perquè si no a més els anuncia possibles sancions per no fer-ho. Vostés ja haurien d'haver pactat amb les organitzacions agràries un codi de bones pràctiques agràries.

Per exemple, ha citat allò de que ja estem en contacte o en fer comissions en la conselleria de Transports. Però mentre -i ho ha de saber, perquè ho ha dit- la Unió Europea planteja el foment d'usos de vehicles de baix consum, de tecnologies de baixa emissió o d'una millor integració de l'ús del sòl en les polítiques de transports, no hem escoltat al conseller de Medi Ambient quan se'ns amenaça amb una autovia paral·lela a una autopista infrautilitzada. I vostés van prorrogar l'ús d'eixa autopista tretze anys més, acabava en el 2006 i actuació directa del Partit Popular va ser passar el peatge d'eixa autopista al 2019. I vosté haurà de saber que al nostre litoral no li caben moltes més agressions brutals al seu medi, al seu entorn, com seria la construcció d'una autovia paral·lela.

Tampoc ens ha concretat vosté si al govern central li demanarà el govern valencià l'augment dels pressupostos que s'envien als ajuntaments de més de 50. 000 habitants, que estan fent esforços importantíssims en la millora del transport col·lectiu, que una de les grans contaminacions atmosfèrica de les nostres ciutats és efectivament l'ús dels cotxes. I tampoc ens ha concretat vosté si aconseguirem que a les ciutats valencians els arriben molt més diners en eixos transports col·lectius que són clarament deficitaris i que són molt necessaris per la millora de l'oxigen, de l'aire que es respira a les nostres ciutats.

Ha parlat alguna cosa de millora del tractament de les indústries. En canvi jo he de dir-li que al nostre país tots els dies continuen centenars de camions amb enderrocs de la construcció acabant en les marjals o en els barrancs valencians. I que molta presa haurà de donar-se en eixa construcció de infraestructures de residus que ens ha anunciat, moltíssima presa, perquè avui dels més de dos milions de tones anuals que genera la nostra comunitat, vosté hauria de saber que el 55% encara no són tractats i solament es pot considerar que un 15 es tracta de manera adequada; la resta encara es tracta molt malament i molt d'ells acaben en abocadors incontrolats.

Nosaltres coincidim que és urgent l'aprovació de la llei valenciana de residus, com altres que ha esmentat, perquè la passada legislatura va acabar igual que l'any climàtic, amb una sequera legislativa en política mediambiental immensa. Però m'ha fet un poc de por quan vosté cita allò de l'eficàcia de la modificació de la Llei d'impacte mediambiental i ja vorem si eixa eficàcia no serà per afavorir, efectivament, en la línia que nosaltres pensem que realment vostés tenen, que és acomodar el medi ambient a l'economia i no el desenvolupament econòmic i social a l'entorn.

Nosaltres considerem que és urgent un pla d'infraestructures de residus. I vull donar-li la xifra. Li recorde que el seu pla de cinc anys era d'unes inversions de 60. 000 milions de pessetes i en els tres primers anys només van invertir vostés 4. 000 milions.

I vaig a donar-li l'exemple pel qual des del principi li he dit que vostés no tenen credibilitat quan utilitzen el concepte de sostenibilitat. El seu programa també ho diu: "la necessitat de promoure el desenvolupament harmònic de la societat amb el medi, front al pur creixement economista". És una frase del programa electoral del Partit Popular. Però resulta que vostés estan fent tot l'esforç inversor al voltant de Terra Mítica.

Ara es calcula que al voltant de Terra Mítica van a aparèixer 24. 000 vivendes, 24. 000 noves vivendes, i a més alguns ajuntaments estan ja promovent canvis en els seus actuals plans generals d'ordenació urbana per a més vivendes. Eixe, vaig a dir-li jo a vosté, és justament el paradigma del que suposa un model d'ordenació territorial completament desequilibrat i insostenible. Van a provocar vostés una explosió demogràfica en una comarca amb un recursos naturals completament esgotats ja fa molt de temps. Jo crec que com, clar, vostés parlen dels recursos i de la sostenibilitat i, clar, el plantejament és que allí s'haurà de dur recursos. Efectivament. Eixe no és el model de sostenibilitat que planteja la cimera de Río.

Jo crec que a vostés els interessa més la promoció especulativa del sòl, van a fer-la possible a la Marina Baixa i això dedicaran tots els seus esforços i una gran part important dels recursos públics. Perquè enguany el seu president va considerar suficient per a la conselleria de Medi Ambient solament la quantitat de 14. 300 milions de pessetes, l'1,27% dels pressupostos inicials, dels quals ara, amb la suspensió d'inversions del decret del seu govern del 16 d'agost, 2. 030 milions tan poc es podrà invertir dels capítols VI i VII. Vostés al final d'enguany es gastaran molt menys en programes de medi ambient que en els programes de Canal 9. Per tant, no pensem que siga eixe un model de desenvolupament sostenible. O enguany acabarà l'any sense haver-se complit el Pla de sanejament de depuració d'aigües, quan tenim les conques hidrogràfiques més brutes, unes de les més brutes de la Península Ibèrica i si no ací estan el Magre, el Serpis, l'Albaida, el Túria i el Segura. Jo crec que alguna cosa, en eixa transversalitat que vosté anunciava hi hauria de dir a la conselleria d'Obres Públiques perquè acabara de manera urgent eixos plans.

Pensem que cal un pla urgent contra la desertització del país, evitar les pèrdues de sòl dels incendis, dels grans incendis que hem tingut enguany, i que no hauríem d'esperar al Pla d'ordenació de recursos forestals, en el qual esperem col·laborar i així ho farem, però esperem que vosté hauria d'implementar pressupostos extraordinaris per a un pla urgent de frenar l'erosió que es provoque en el sòl després dels incendis, és cert que no totes les zones perquè depén de si haja plantes o no rebrotadores en eixes zones forestals, però sí que seria important almenys actuar de manera immediata.

La senyora presidenta:

Per favor, vaja finalitzant.

El senyor Peris i García:

I complisquen vostés el seu programa electoral i no passe com la passada legislatura que de les 40. 000 hectàrees anunciades de reforestació anuals acabarem els quatre anys en 16. 000. I ara li dic que ens conformarien que les 150. 000 hectàrees que vostés al seu programa electoral diuen que van a reforestar en els quatre anys, quan acaben els quatre anys vosté vinguera ací i poguera dir que han reforestat 150. 000 hectàrees en estos quatre anys. Espere que no amb maquinària pesada i destrossant tota la muntanya sinó amb cura, amb espècies autòctones, com toca, etcètera, etcètera.

El catàleg de zones humides hauria de ser una tasca urgent i immediata, evitant que continuen degradant-se importants zones humides com els saladars d'Aigua Mar, el clot de Galvany, la marjal de la Safor, les d'Orpesa.

La senyora presidenta:

Senyor Peris, el seu temps.

El senyor Peris i García:

Perdone, senyora presidenta, acabe de seguida.

Vull acabar dient-li una qüestió. Acabe amb la impunitat del delicte ecològic. No hi ha sostenibilitat si el delicte ecològic continua en la impunitat. No hi ha problema de consens en fixar els límits dels parcs naturals. Hi ha problema de mantenir realment una política de sostenibilitat, de mantenir realment una política de defensa del nostre territori, front a aquells que ni la tenen ni per molta educació ambiental que fem a través de mitjans de comunicació la tindran, perquè estan defensant interessos especulatius ben particulars.

Moltes gràcies.

La senyora presidenta:

Moltes gràcies, senyor Peris.

Grups que vulguen intervindre? En representació del Grup Parlamentari d'Esquerra Unida, té la paraula el senyor Ribó.

El senyor Ribó i Canut:

Gràcies, senyora presidenta.

Senyor conseller, la primera cosa que ens ha cridat l'atenció d'alguna forma és una certa voluntat de desmarcar-se del govern anterior. Evidentment no eren consellers del mateix partit, però sí que era un govern del mateix president. I jo crec que és una cosa important. Ens crida l'atenció la seua reiteració de paraules com desenvolupament sostenible. Sostenible de què? Crec que és important i valdria la pena revisar el concepte, perquè és ample i complicat.

La paraula integració, la paraula diàleg. Diàleg amb qui? Amb aquelles persones que no respecten les lleis mediambientals? Em sembla important veure el diàleg. Anem a dialogar sobre el parc natural de Pego-Oliva? Amb qui? Jo crec que és un tema important. O anem a fer que Pego-Oliva deixe de ser el far west en tema de lleis ecològiques en el sentit que no hi ha cap tipus de llei? Anem a parlar, anem a dialogar sobre els problemes del Fondó? No ha fet cap menció vosté dels parcs actuals. És que va abandonar-los? Anem a parlar sobre determinades voluntats de revisió dels perímetres de l'Albufera per a poder urbanitzar en determinats municipis? Anem a dialogar sobre açò? Tanmateix que si vosté va a dialogar sobre açò no compte amb nosaltres, vull que li quede molt clar.

I, mire, a nosaltres ens preocupa, ens preocupa la credibilitat. I li posarem dos exemples. Ens preocupa la credibilitat, per exemple, en temes mediambientals quan en Terra Mítica el projecte s'ha de revisar un any, menys d'un any després per no haver-se tingut en compte una cosa que s'ha de respectar mediambientalment, com sap vosté, per les lleis estatals, com és el cas de les vies pecuàries.

Ens preocupa, senyor conseller, que en un conflicte jurídic, com és el cas de la marjal de Massamagrell, des d'una conselleria a la que vosté pertanyia abans es presenten recursos al Suprem, quan la conselleria que vosté presideix en aquests moments té documents interns que diuen que s'hauria de catalogar com a zona humida. Ens preocupa profundament. I ens agradaria pensar que el medi ambient, amb aquesta integració, guanyarà el medi ambient, que no guanyaran els constructors, que no guanyaran tots els aspectes econòmics que de sostenibles res.

I, mire, com que nosaltres pensem que en medi ambient s'ha de pensar globalment, però després s'ha d'actuar localment, hem de parlar de coses concretes. Primera cosa. No ha fet cap menció del Pla integral de residus. El va derogar vosté? Què passa? Que ja no importa? És un pla que va estar aprovat, que per suposat el seu finançament no ha passat mai del 10% i així estem com estem. Este pla va a continuar? No va a continuar? Seria un tema important que a nosaltres ens agradaria saber. Esperem a què es complisca, esta vegada que es complisca, que d'una vegada per totes anem a tenir una llei de residus. Fa set anys, crec que està el tema; una legislatura amb un altre govern va traure un avantprojecte ací, després amb aquest govern es va portar el projecte sense temps per a discutir-lo. Esperem que siga cert, esperem que siga cert que el tema dels residus sòlids es va a tractar d'una manera seriosa. I esperem que aquells elements de modificació que vosté planteja no siguen elements de modificació per a potenciar la iniciativa privada, per a potenciar la incineració, per a potenciar determinats aspectes que semblaven estar mitjanament controlats. Però no estem segurs. Anem a fer un seguiment específic. Perquè quan vosté parla d'integració ens temen que no és exactament el mateix concepte que nosaltres tenim.

El catàleg de les zones humides ja fa falta. Ja és hora que d'una vegada per totes, que d'una vegada per totes, aparega, i esperem que a l'hora de parlar de diàleg es tinga en compte també l'opinió dels grups ecologistes, que es convoque al consell assessor de medi ambient adequadament i es tinga l'opinió de tothom; que siga diàleg amb tots els sectors, no només amb els sectors que volen aterrar les zones humides, que volen construir, etcétera.

Totalment d'acord amb vosté en el tema d'energies renovables. Però, mire, jo fa dos anys en aquesta trona, vaig demana un mapa eòlic i concretament em van dir que estava fet ja, el conseller d'Indústria anterior. Mire a veure si està fet? Jo sé que no està fet, però mire a veure. Vosté està dient que efectivament quan es va aquí públicament que havia un mapa eòlic que estava fet, si vosté el va tornar a fer vol dir que no està fet. Efectivament, no està fet, encara que es van donar fins i tot subvencions per a fer-lo. No està fet, jo crec que està clar. I és important que es faça. I és important articular i d'alguna manera programar. I ens agradaria que el govern valencià participara també, com fa per exemple el govern de Navarra, en el tema de les energies renovables.

Tinc poquet de temps, però sí que voldria comentar-li una altra cosa que vosté no ha mencionat. Què passa amb els Porn que estan pendents de la Calderona, de la serra d'Irta? Una xicoteta menció. Ens agradaria saber què va a passar amb ells. Si van a complir els terminis. Li ho dic perquè en el parc natural de Pego-Oliva va haver de córrer el govern anterior per a no ultrapassar els tres anys. Com estan aquestos plans d'ordenació de recursos naturals, què es pensa fer amb ells?

I un últim element ja que sí que voldria comentar, que no ha fet cap referència. El nostre grup està seriosament preocupat amb els temes de la qualitat alimentària. Pensem que és un element que passa a tota Europa, des del tema dels aliments transgènics, que no tenim cap tipus d'informació i que sabem que hi ha cultius al nostre país; des del tema de la qualitat alimentària, l'ús de determinats elements com, per exemple, els antibiòtics, en el cultiu d'animals. Aquestes coses pensem que la seua conselleria, per suposat conjuntament amb Sanitat i amb altres conselleries, hauria d'introduir alguna línia de treball perquè pensem que és important.

I ara sí que una última referència. Molt bé allò de l'Agenda 21. Però mire, l'Agenda 21 té una component fortament local. Ens agradaria que açò es plantejara a aquells ajuntaments amb majoria del partit que sosté al govern. Perquè el nostre grup ho ha intentat en molts d'aquests ajuntaments i ha tingut molt poca sort.

La senyora presidenta:

Senyor Ribó.

El senyor Ribó i Canut:

La senyora presidenta:

El senyor Ribó i Canut:

. totalment d'acord. Estem a la seua disposició per a convèncer a tots els ajuntaments per a treballar en aquestes agendes 21.

Res més i moltes gràcies.

La senyora presidenta:

En representació del Grup Parlamentari Popular, té la paraula el senyor Botella.

El senyor Botella Crespo:

La senyora presidenta:

El senyor Botella Crespo:

La senyora presidenta:

Moltes gràcies, senyor Botella.

Per a donar resposta conjunta, té la paraula el senyor conseller.

El senyor conseller de Medi Ambient:

Como antecedentes yo quiero decir que en alguno de los que intervinimos en su momento, por ejemplo, en el tema de las Salinas de Calpe, o el Clot de Galvany, o el Marjal de Xeresa, por la actuación en su momento de la Dirección General de Urbanismo fue de proteger totalmente, y ampliar las explotaciones que marcaban los planes generales con respecto a. y hacerlo coherente con los informes de las zonas húmedas. Pienso que esa va a seguir en nuestra línea de actuación, vamos a revisar todas esas alegaciones, vamos a buscar los informes objetivos que garanticen la protección efectiva de las zonas húmedas y aprobarlo en breve plazo.

La senyora presidenta:

Moltes gràcies, senyor conseller.

Per a rèplica, té la paraula el senyor Peris, en representació del Grup Parlamentari Socialista-Progressistes.

El senyor Peris i García:

Gràcies, senyora presidenta.

Senyor conseller, dues qüestions concretes sobre allò de la desconfiança i de la participació.

Nosaltres clar que estem a favor de la participació. És un dels principis bàsic de la construcció de l'Agenda Global XXI que caldria fer per al nostre territori. Però el que ens preocupa és que es confonga, i vosté confonga, el tema de la participació o el consens en fer cas a aquells que volen degradar encara més el medi ambient. Al final la participació o el consens no pot ser permetre, per exemple, que hui possiblement, molt possiblement, estiga bombejant-se aigua dolça a la mar en la marjal de Pego-Oliva i no passe res. És a dir, la participació crec jo que no serà tolerar a la llum del dia, com està fent-se des de fa molt de temps, des de l'any 96, el delicte ecològic. Ací quan tenim un gran problema, i acabem fa poc d'aprovar en aquesta mateixa sessió plenària la comissió de la sequera, està tirant-se aigua dolça, milers i milers de litres d'aigua dolça, i està dessecant-se la marjal de Pego-Oliva a la llum pública. El consens l'hem de fer amb eixes persones, alguns d'ells càrrecs públics municipals? Jo eixe és el problema que tindria. O en els límits del Montgó el consens va a ser retallar els límits perquè s'ha ocupat i s'ha construït en el paratge natural? El consens l'hem de fer amb els urbanitzadors? Eixe és el problema.

I allò de la desconfiança quan parla vosté de nova legislació mediambiental o modificacions. Abans en la meua intervenció he anomenat la sequera legislativa mediambiental de la passada legislatura, excepte una. Sí que va haver una actuació legislativa: tornar a la possibilitat agrícola o d'urbanització dues-centes mil hectàrees per la seua modificació, la modificació del Partit Popular en la llei d'acompanyament de l'any 99 de la llei forestal.

Tenim molta desconfiança. I possiblement siga cert que el concepte de desenvolupament sostenible dels socialistes i progressistes no té res a veure amb el model ­torne a dir- no del paratge o del parc de Terra Mítica, sinó de la jugada urbanística especulativa de més de vint-i-cinc mil vivendes al voltant. Gràcies.

La senyora presidenta:

Gràcies, senyor Peris.

En representació del Grup Parlamentari Esquerra Unida, té la paraula el senyor Ribó.

El senyor Ribó i Canut:

Senyor conseller, la primera cosa que li volia comentar és que, efectivament, hem fet menció a una sèrie de casos puntuals i lamentem que vosté no haja concretat. Pensem que en medi ambient no es pot parlar sense concretar si no s'actua localment i puntualment.

Però, de totes maneres, hem estat parlant de temes generals. El pla integral de residus és un tema totalment general, del qual li reitere que vosté no ha dit fins ara ni una paraula. Li torne a preguntar: el va a derogar? O, al contrari, abans al contrari, es van a establir els recursos que estan programats en aquest pla integral de residus? Perquè és fonamental, és fonamental, ho hem dit moltes vegades en aquests últims anys. Es va fer un pla integral de residus i després no s'està complint en absolut perquè no hi ha els recursos adequats per a posar-lo en marxa o perquè es posen en quantitats ínfimes.

Mire, no és un tema concret el tema del catàleg de les zones humides. És un tema que fa molt de temps que està i que s'hauria d'haver aprovat, segons la legislació. I és un tema totalment central del nostre país, un tema clau de protecció de zones que en aquests moments s'estan deteriorant d'una forma important. I és cert que hi ha al·legacions. Hi ha al·legacions també d'alguns grups ecologistes, alguns grups polítics, en el sentit d'ampliar determinades zones humides, en el sentit d'incloure'n altres que considerem i que en alguns estudis estaven plantejats d'alguna forma en la mateixa conselleria. Per tant, no són qüestions concretes, són qüestions jo crec que amples de política, quasi diria de tipus general de la Conselleria de Medi Ambient.

Nosaltres compartim, i estem totalment d'acord, que s'augmente la informació objectiva. El nostre grup ha tingut seriosos problemes per poder accedir a la informació. I hem de dir que en la nostra comunitat la directiva sobre amplitud, transparència dels temes mediambientals, de la informació mediambiental, no s'està aplicant. Estem convençuts que seria un pas endavant, i felicitem aquest pas quan siga, quan realment siga. Ens ha costat de vegades, recentment, molt recentment, tenir accés a determinats projectes, a determinats temes que es canvien.

I mire, vosté ha parlat de Terra Mítica -jo vaig a tornar a concretar-, ha parlat dels béns mediambientals d'aquest projecte. No serà tant bo quan en poc de temps -per cert, sembla que està fet precipitadament aquest projecte, ho reconeix implícitament la modificació-, quan en poc temps s'ha de canviar un tema que no estava previst. I açò està clar. I és una legislació de tipus estatal i no estava previst. Ho discutirem més en concret, però jo crec que és un tema que d'alguna manera està clar.

Nosaltres tenim desconfiança -i ens agradaria equivocar-nos, ens agradaria poder reconèixer en aquesta trona que ens equivoquem-, tenim desconfiança que l'adequació de la llei d'espais naturals siga en un sentit de major protecció. Ens preocupa que la modificació concretament de la llei d'impacte ambiental siga en un sentit de major protecció, de millor protecció del medi ambient.

El mateix podríem dir de la llei de caça i del pla d'ordenació forestal. Tota la ideologia que, al nostre entendre, s'amaga amb boniques paraules que ha dit vosté, van en el sentit de disminuir els baixos nivells de protecció del nostre país. I nosaltres estem totalment d'acord amb vosté en les línies de treball conjuntes, però, clar, les línies de treball conjuntes poden ser per a fer un autovia al costat d'una autopista que es tenia. . que ho havíem discutit moltes vegades, ho havíem aprovat moltes ací el tema de l'A-7. Es pot fer per a posar trens d'alta velocitat, que el seu cost energètic es dispara, com es conegut, de forma exponencial. Es pot fer de moltes maneres, es pot plantejar en molts sentits. O es pot fer en un altre sentit: anem a veure, anem a esperar la concreció de les seues paraules.

Però, senyor conseller, de moment nosaltres ens permetrà que, a la vista de les seues actuacions, tinguem serioses reserves respecte a com concretarà vosté el desenvolupament sostenible. Esperem que no el confonga, com es fa de vegades, amb la paraula "desenvolupament sostingut", oblidant-se del medi ambient. És un confusió habitual. I esperem, en definitiva, que el tema del medi ambient no done un altre pas enrere en el nostre país.

Li reitere, senyor conseller, per a acabar el temps: ens agradaria saber alguna cosa de què va a ser dels plans d'ordenació de recursos naturals de la Serra Calderona, de la Serra d'Irta, d'una sèrie de projectes que estan en funcionament i que pensem que s'haurien de protegir d'una vegada per totes, perquè hi ha amenaces sobre ells, com és conegut. I pensem que és important que quede clara la posició de la conselleria i la política de la conselleria respecte a aquest tema.

I, per suposat, esperem també una llei de contaminació acústica. Fa falta urgent per a tots els habitants del costat de les autovies, de les autopistes, per poder ficar barreres sòniques, fa falta en les grans ciutats i fa falta per molts motius. Perquè el nostre país diuen que és de les zones més saturades i més contaminades acústicament de tot el món.

Res més i moltes gràcies.

La senyora presidenta:

Moltes gràcies, senyor Ribó.

Per a rèplica, té la paraula l'honorable conseller de Medi Ambient.

El senyor conseller de Medi Ambient:

La senyora presidenta:

Moltes gràcies, senyor conseller.

Se suspén la sessió fins les quatre i mitja, i pregue puntualitat.

(Se suspén la sessió a les 13 hores i 52 minuts)

(Es reprén la sessió a les 16 hores i 38 minuts)

Preguntes números 5/99, 6/99 i 7/99 al conseller de Sanitat, senyor José Emilio Cervera Cardona, sobre períodes de revisió d'instal·lacions d'aire condicionat en hospitals públics, i última revisió i avaria de l'aire condicionat de l'Hospital Virgen de los Lirios d'Alcoi, que formula la diputada Ángela Llinares Llorca, del GP Esquerra Unida del País Valencià (RE números 331, 332 i 333).

La senyora presidenta:

Es reprén la sessió.

Es reprén la sessió començant en el control al govern pel punt u de l'ordre del dia que són les preguntes orals davant el Ple. En primer lloc, correspon a un grup de preguntes, la 5, la 6 i la 7 a l'honorable conseller de Sanitat, que formula la il·lustre diputada senyora Ángeles Llinares, del Grup Parlamentari Esquerra Unida. Han sigut agrupades per ser relatives al mateix tema. D'acord?

Té la paraula la senyora Llinares.

La senyora Llinares Llorca:

En primer lloc, senyora presidenta, em diuen Àngela, amb a, Àngela, no Ángeles. Gràcies.

Senyor conseller, les condicions climatològiques del nostre país i la poca cura que tenen els tècnics en la construcció en general, i en la construcció dels hospitals en particular, fan necessària la instal·lació d'aire condicionat als hospitals. El mal funcionament de les instal·lacions d'aire condicionat en un hospital, no crea sols molèsties sinó que pot agreujar els malalts. I de vegades, molt perillosament.

A les persones que som usuàries i que som defensores de la sanitat pública ens preocupa que aquestes instal·lacions funcionen de manera òptima. Però algunes realitats hospitalàries ens fan pensar que això no és així, i que hi ha una despreocupació per part de les autoritats sanitàries, i és pel que li preguntem ¿quins són els períodes de revisió que es realitzen a les instal·lacions d'aire condicionat als hospitals públics?

I esta pregunta ve arran del desgavell que han tingut en l'hospital d'Alcoi este estiu en allò de l'aire condicionat, eixe aire condicionat que no s'arreglava mai. ¿Vol dir-me, senyor conseller, quan va estar l'última revisió de l'aire condicionat a l'hospital Mare de Déu dels Lliris d'Alcoi?

I finalment, senyor conseller, si ens descuidem ens presentem en Nadal i l'aire condicionat encara no estava arreglat; que la setmana que ve, que l'aparell que falta, que ara l'endoll, que no ha vingut no sé qui, que ara falta no sé quants. Total, que anaven passant els dies i les setmanes i l'aire condicionat eixe no s'arreglava. ¿Vol vosté contestar quins entrebancs han existit perquè l'hospital Mare de Déu dels Lliris estigués més d'un mes en l'aire condicionat avariat? Els usuaris de la sanitat pública li ho agrairem.

Gràcies.

La senyora presidenta:

Gràcies, senyora Llinares.

Té la paraula el senyor conseller.

El senyor conseller de Sanitat:

La senyora presidenta:

Moltes gràcies, senyor conseller.

Té la paraula la senyora Àngela Llinares.

La senyora Llinares Llorca:

Senyor conseller.

Està molt bé allò de les explicacions després. Però les explicacions i demanar disculpes i totes eixes històries, la veritat és que no solucionen el problema. Vostés el que han de fer i el que han descuidat i ben descuidat és tindre la previsió.

Jo no sé si sap que té més hospitals, on les dues unitats de fred, una d'elles està trencada i qualsevol dia té vosté el mateix problema que va tindre a Alcoi. Si allò dels quatre mesos i allò d'eixes sigles que vosté ha dit no és suficient per a tindre l'aire condicionat, per a tindre-ho en condicions òptimes, faça el favor de revisar-ho d'una altra manera. Faça el favor de posar unes altres dates de revisió, perquè els malalts no poden estar a expenses que un aparell es trenque, i fins a dins de quatre mesos a la millor no poden ni vindre a arreglar-ho. A l'hospital de la Marina Baixa, de les dues unitats de fred, una l'ha tinguda trencada també este estiu, i allò dels quatre mesos no ha funcionat.

Moltes gràcies.

La senyora presidenta:

Moltes gràcies, senyora Llinares.

Té la paraula el senyor conseller.

El senyor conseller de Sanitat:

(Ocupa la presidència el vicepresident primer, senyor José Cholbi i Diego)

Pregunta número 38/99 al conseller de Sanitat, senyor José Emilio Cervera Cardona, sobre autorització per impartir receptes a metges de l'Hospìtal General de València, que formula la diputada Ángela Llinares Llorca, del GP Esquerra Unida del País Valencià (RE número 427).

El senyor vicepresident primer:

Moltes gràcies, senyor conseller de Sanitat.

Per a contestar a la pregunta número 38, del Grup Parlamentari Esquerra Unida, té la paraula la il·lustre diputada Àngela Llinares Llorca.

La senyora Llinares Llorca:

Moltes gràcies, senyor president.

Em diuen Llinares, amb dues eles. I això li ho dic al senyor conseller. (Remors) Xe, que sí. Com em diuen em diuen.

Senyor conseller, ¿per quines raons els metges que exerceixen a l'hospital General de València, que depén de la diputació però adscrits a la Conselleria de Sanitat, no se'ls ha autoritzat a impartir receptes?

El senyor vicepresident primer:

Moltes gràcies, il·lustre diputada senyora Llinares.

Per a contestar-li, té la paraula el conseller de Sanitat.

El senyor conseller de Sanitat:

El senyor vicepresident primer:

Té la paraula la il·lustre diputada, senyora Llinares.

La senyora Llinares Llorca:

Senyor president.

Senyor conseller, molt contenta estic jo que estiguen estudiant la situació d'estos metges per a vore si canvia. Perquè, sap? , estava jo preocupadeta perquè en l'hospital d'Alzira, metges que estan en la seua mateixa condició, sí que poden fer receptes. Aleshores, bo, això em feia pensar que tal vegada es tractava de potenciar la sanitat privada front a a la sanitat pública, i de donar-los més avantatges als metges que treballen en la sanitat privada front als metges que treballen en la sanitat pública. Per això, en fi, espere que la seua resposta duga a bon terme el que s'equiparen els dos tipus de metges, els qui treballen en l'hospital d'Alzira i estos d'ací. Moltes gràcies.

El senyor vicepresident primer:

Moltes gràcies, senyora Llinares.

Senyor conseller. (Pausa)

El senyor conseller de Sanitat:

Y le he dicho antes que no son treballets jurídics que s'allargaran en el temps, sinó que estem parlant de conclusions immediates que seran presentades on faça falta, en el cercles apropiats, i que després es portaran a esta cambra com avançàvem abans.

Moltes gràcies.

Pregunta número 39/99 al conseller de Sanitat, senyor José Emilio Cervera Cardona, sobre assistència sanitària als immigrants, que formula la diputada Ángela Llinares Llorca, del GP Esquerra Unida del País Valencià (RE número 428).

El senyor vicepresident primer:

Moltes gràcies, senyor conseller.

Continuem amb les preguntes que formula la il·lustre diputada senyora Ángela Llinares Llorca, i contestarem a la número 39.

Té la paraula la il·lustre diputada.

La senyora Llinares Llorca:

Gràcies, senyor president.

Senyor conseller, no es precís que a esta pregunta jo li faça un preàmbul. L'espanyol és emigrant no per naturalesa sinó per obligació. Tota la vida ens ha tocat emigrar cap a sudamèrica, Mèxic. Estem per tots els llocs perquè ens ha tocar eixir del nostre país a altres països. I allí hem sofrit ­en tota l'Europa central hem estat- i allí hem sofrit les condicions que de cap manera jo desitge, ni ningú d'ací desitgem, que siguem nosaltres els que apliquem a les persones que ara han d'eixir dels seus pobles per a anar a buscar la manera de viure a altres països i, sobretot, per a vindre ací.

És per això que li pregunte: té prevista la Conselleria de Sanitat elaborar una ordre en la qual es contemple la cobertura d'assistència sanitària als immigrants, amb independència de l'edat i de la seua situació legal? Açò és important, senyor conseller.

Moltes gràcies.

El senyor vicepresident primer:

Moltes gràcies, senyora diputada.

Senyor conseller.

El senyor conseller de Sanitat:

En cuanto a la manera de hacer llegar la tarjeta al colectivo citado, se plantean dos supuestos. Si los ciudadanos beneficiarios de la tarjeta estuvieran empadronados por haber disfrutado en algún momento de una situación legalizada en España, aunque ahora hubiesen perdido dicha condición, se les facilitará la tarjeta de forma automática si en ese momento tuviesen un domicilio conocido. Para los inmigrantes no empadronados y, por tanto, sin domicilio conocido, se podrán canalizar las peticiones a través de los servicios sociales de cada ayuntamiento hacia la estructura administrativa de la conselleria. E incluso los propios servicios sociales de los ayuntamientos, conocedores de muchos de los asentamientos de inmigrantes, podrían solicitar en su nombre dicha tarjeta.

El senyor vicepresident primer:

Moltes gràcies, senyor conseller.

La senyora Llinares.

La senyora Llinares Llorca:

Senyor conseller, mire, de beneficència, ja està bé. I les coses discrecionals que depenen de l'ajuntament, de la diputació i de qui siga, ja està bé. Jo el que li demane, i li pregunte, és que vosté faça una ordre i que tinguen dret els immigrants que tenim a Espanya a la sanitat, no que discrecionalment algú els done una targeta, faça, els atenga, es preocupe. ­no senyor-, sinó que siga un dret que ells tenen.

Llavors, continue demanant-li, senyor conseller, que faça vosté una ordre que isca en el DOGV i que tinguen dret tots els immigrants i vorà vosté com si que aplega la tal targeta a les seus mans. Una volta que l'ordre a què tenen dret aparega en el DOGV ells aniran a per ella.

Moltes gràcies, senyor conseller.

El senyor vicepresident primer:

Moltes gràcies, senyora diputada.

Senyor conseller.

El senyor conseller de Sanitat:

Preguntes números 8/99 i 9/99 al conseller d'Obres Públiques, Urbanisme i Transports, senyor José Ramón García Antón, sobre el projecte 41-V-1470 Avenida de la Ribera entre Alzira i Carcaixent, que formula la diputada Dolors Pérez i Martí, del GP Esquerra Unida del País Valencià (RE números 334 i 335).

El senyor vicepresident primer:

Moltes gràcies, senyor conseller.

Senyories, a continuació estaven previstes les contestacions a les preguntes 53 i 54, que formula la il·lustre diputada María José Mendoza García del Grup Parlamentari Socialista-Progressistes. En escrit dirigit a la Mesa de les Corts, manifesta la seua voluntat que dites preguntes incloses en l'ordre del dia del Ple de les Corts Valencianes -dia de mañana, miércoles- però que es convertisquen en preguntes escrites. Per tant, la Mesa accepta la petició que formula la il·lustre diputada senyora Mendoza.

Finalitzat el torn de preguntes que s'han dirigit al senyor conseller de Sanitat, passem a les que se formulen al conseller d'Obres Públiques, Urbanisme i Transports, que són la 8 i la 9, que queden agrupades, si a la senyora diputada Dolors Pérez i Martí del Grup Parlamentari Esquerra Unida li pareix correcte. Li pareix correcte senyora diputada l'agrupació de la 8 i de la 9 per a la seua defensa? Vol polsar el botó?

La senyora Pérez i Martí:

Estic d'acord, senyor president.

El senyor vicepresident primer:

Moltes gràcies, senyora diputada.

La senyora Pérez i Martí:

Gràcies.

Senyor conseller, la Conselleria d'Obres Públiques, Urbanisme i Transports realitzà una informació pública amb motiu de les obres 41-V-1470, o Avinguda de la Ribera Baixa, també coneguda popularment com biela de connexió Alzira-Carcaixent. I la Conselleria de Medi Ambient sembla que no ha sotmès el projecte d'aquesta carretera a l'avaluació d'impacte ambiental com considerem que és preceptiu, tal i com assenyala la legislació comunitària europea, la legislació estatal i la legislació autonòmica.

Per aquestes i moltes raons que al llarg d'aquest debat anem a tractar, jo voldria saber, senyor conseller, si aquesta conselleria ha sol·licitat l'estudi hidràulic per part de la Confederació Hidrogràfica del Xúquer, així com si aquesta conselleria ha realitzat estudi d'impacte ambiental pertinent sobre aquesta obra.

Gràcies, senyor conseller.

El senyor vicepresident primer:

Gràcies, senyora diputada.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyors diputats.

Referent a esta pregunta, a la senyora diputada Dolors Pérez jo crec que li vam contestar per escrit algunes de les qüestions, però no hi ha cap inconvenient en ampliar tot tipus d'informació.

Sap perfectament que l'Avinguda de la Ribera estava inclosa dins d'un projecte, un projecte bàsic més ampli, que era la connexió entre Alzira-Carcaixent i també entre Guadassuar, que en l'any 94 es coneix amb el nom de l'autovia d'aquella zona. Projecte que va ser sotmès a informació pública, i que es va sotmetre a declaració d'impacte ambiental i que va ser aprovada eixa declaració d'impacte ambiental i el projecte aprovat com a projecte bàsic crec que va ser en setembre del 94.

Després, quan el pla de carreteres s'aprova en l'any 95, eixa autovia es reconsidera i es converteix en una sèrie de vies, bulevards, carreteres d'altres característiques, però en el cas de la biela de connexió entre Alzira i Carcaixent és pràcticament igual el projecte que s'ha fet que el projecte bàsic que s'incloïa dins d'aquell avantprojecte. I és igual quan al traçat, és igual quant a les dimensions. I des de tot moment es va considerar que eixa declaració d'impacte ambiental d'eixe projecte nou ja estava feta en eixe projecte primitiu que incloïa unes vies de connexions més important que estes perquè. més importants perquè eren més quilòmetres de carretera que hi havia aquí.

Però, per un altre costat, és que els dos ajuntaments, Alzira i Carcaixent, contemplen esta avinguda, este bulevard, en els plans generals. Un d'ells, crec que és el de Carcaixent, té el pla general aprovat i també sotmès a la declaració d'impacte ambiental. Ja en serien dos els que té. El d'Alzira no té la declaració d'impacte ambiental el pla general perquè no està aprovat definitivament, però sí que en l'aprovació inicial es contempla eixa avinguda, la qual cosa vol dir que és una avinguda, que és un bulevard que d'alguna forma compta amb el recolzament dels dos ajuntaments de forma molt molt majoritària.

Per un altre costat, nosaltres, a pesar d'això, dic que l'expedient de contractació d'eixa obra està avançant. Hem fet un estudi d'impacte ambiental i l'hem tornat a dur a la Conselleria de Medi Ambient perquè faça no una declaració perquè ja està feta, sinó un informe ambiental. Açò està pendent -és cert- que es faça per la Conselleria de Medi Ambient, però entenem que, a més a més, ja en tenim almenys dues declaracions fetes de la mateixa avinguda. Avinguda que, com dic, la volen els dos ajuntaments perquè està contemplada en els plans generals de forma majoritària.

És cert també que vam demanar a la Confederació Hidrogràfica del Xúquer no que es realitzarà cap estudi d'avingudes o de drenatge d'eixa carretera, perquè no correspon a ella. A ells els correspon donar l'autorització a l'estudi que hem fet nosaltres. Açò s'ha demanat des de fa molt de temps i no tenim contestació, però estem disposats a adoptar la solució que ens digueren, si és que no fóra correcta la de nosaltres. Creem que és molt correcta, perquè a més existeix la carretera per davant, que sí que és una vertadera tanca, no el que nosaltres anem a fer.

I després sols recordar que eixa avinguda, eixe bulevard, és un bulevard que té rotondes, que té carril bici, que té vorera per a vianants, que té arbres, que té faroles. que entenem que és una obra d'unes característiques que el que va a fer és millorar, sense cap dubte, les característiques de viabilitat, d'accessibilitat entre eixos dos pobles.

Moltes gràcies.

El senyor vicepresident primer:

Moltes gràcies, senyor conseller.

Senyora diputada.

La senyora Pérez i Martí:

Gràcies, senyor president.

Senyor conseller, agrair-li, com no, la informació que vosté ens acaba a tots d'exposar sobre esta biela Alzira-Carcaixent o Carcaixent-Alzira.

Bé. La bona qüestió, senyor conseller, és que encara no fa un any, si no és que s'ha modificat la construcció d'esta gran carretera, que a més a més té com uns 50 metres d'ampla. Si no s'ha modificat enguany, no fa encara un any hi hagueren manifestacions tant en Alzira com en Carcaixent per part de l'opinió pública -que és aquella que recolza als governants, però que quan els governants apleguen sembla ser que no fan cas del que el poble vol- en contra d'eixa carretera.

Primerament, jo no sé, senyor conseller, la informació dels ajuntaments que vosté tindrà, però jo sí que li puc donar informació en viu perquè així ha estat denunciada a la diputada que li està parlant. Hi ha persones que encara no han tingut el requeriment per a l'expropiació de les seues terres. Hi ha un col·lectiu, una part de la població d'Alzira que queda totalment marginada, d'Alzira, creant-se allí com un lumpen d'eixa societat, cosa que socialment s'hauria d'impedir.

En definitiva, hi ha aquí una quantitat de serrells que no fan per a la població, per al poble d'Alzira ni per al poble de Carcaixent, no al cent per cent, però sí un sector d'eixes poblacions no acceptar aquesta biela.

Per esta situació ha estat, si més no, el fer-li hui la pregunta oral perquè, efectivament, una pregunta semblant vosté em va contestar en la IV legislatura que acabem de passar. No obstant això, jo sí que li agrairia, senyor conseller, que si ha hagut modificacions que tinga a bé el que les mateixes siguen exposades en l'ajuntament, així com jo li agrairia que la seua conselleria tinguera l'amabilitat de remetre al meu grup polític els canvis efectuats en la mateixa, simplement per a poder portar debats coherents i de millora per als ciutadans.

Moltes gràcies.

El senyor vicepresident primer:

Gràcies, senyora diputada.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyora diputada.

Mire, la informació que tenim en este cas de l'ajuntament d'Alzira és l'acta del ple d'octubre de l'any 98 en el que va presentar el grup municipal d'Esquerra Unida-Els Verds la suspensió cautelar de les obres de l'avinguda de la Ribera, así como del levantamiento de actas previas a la ocupació del expediente de expropiación forzosa. Pues, bien, dicha moción resultó desestimada con los únicos votos a favor de los representantes de la citada agrupación en dicho ayuntamiento, votant la resta de grups a favor d'açò.

Però, estem disposats a donar tot tipus d'informació, no hi ha informació nova, la única cosa que han fet és anar poc a poc en l'expedient, paralitzar l'expedient, per a tindre tota la contestació de la conselleria de Medi Ambient, potser que a la millor l'estudi de medi ambient que han fet, l'estudi ambiental, no el tinguen, no hi ha cap inconvenient que nosaltres l'incorporem i el puguen estudiar perfectament, però sí comunicar-los també que eixe ample que té en algunes zones de 50 metres no és més que per a donar eixos bulevards, eixes andanes peatonals, eixos arbres, eixe carril bici; en definitiva el que tinga ample una carretera no vol dir que siga una via ràpida, vol dir en este cas que té zones verdes, que té bancs, que poden anar les bicicletes, que. Sí, sí. No en tot, no en tot, en part, en part. Té, almenys, tres seccions diferents: la fase I, la II i la III. Té tres seccions diferents el que és eixa avinguda. I és una avinguda que entenem que és molt positiva i molt bona per a les dues poblacions, i així ho han entés, ho repetisc, els dos ajuntaments de forma molt molt majoritària, però disposat a donar tota classe d'informació.

Pregunta número 40/99 al conseller d'Obres Públiques, Urbanisme i Transports, senyor José Ramón García Antón, sobre qualitat de les aigües dels rius del País Valencià, que formula el diputat Joan Antoni Oltra Soler, del GP Esquerra Unida del País Valencià (RE número 433).

El senyor vicepresident primer:

Gràcies, senyor conseller.

L'il. lustre diputat Joan Antoni Oltra Soler formula la pregunta número 40, il. lustre diputat del Grup Parlamentari d'Esquerra Unida.

Té la paraula el senyor Oltra.

El senyor Oltra Soler:

Senyor conseller, aquesta és una pregunta feta el 23 de juliol. En eixes dates el Ministeri de Medi Ambient havia fet públics els denominats índexs de qualitat general que avaluen el grau de contaminació de rius espanyols. Es va fer un mostreig prop de 500 punts i d'eixos 500, 60 corresponen a territori de la nostra comunitat, on a més a més són qualificats en el terme inadmissibles pel seu nivell alt de contaminació. Per a nosaltres, evidentment, és molt preocupant que d'eixos 60 punts que a nivell nacional, el 25%, o siga, 15, ho siguen al territori del País Valencià i en cursos fluvials dependents de la Confederació Hidrogràfica del Xúquer.

Davant d'eixa situació que, en definitiva, està perjudicant al medi ambient valencià i posant en perill la salubritat de la nostra població, és per la qual cosa preguntem: ¿És coneixedora la conselleria dels informes abans exposats? En cas afirmatiu, ¿quines iniciatives dins de la seua pròpia competència -sabem que hi ha un munt de competència en estos temes- té previstes per a contribuir a la millora de la qualitat de les aigües? I quines actuacions, si és que així ho ha fet, ha plantejat al Ministeri com a prioritaris per a resoldre aquest tema?

Moltes gràcies.

El senyor viicepresident primer:

Moltes gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Senyor diputat.

Sí coneixem eixe estudi i només acceptar eixa rectificació. Són 60 els punts que consideren inadmissibles, i d'eixos 60 el 25%, 15 diu vosté que estan dins de la Comunitat Valenciana. Són 14, un dels 15 és el de Castella-la Manxa, però, tant se val, 14 o 15 és exactament igual.

Jo crec que el senyor diputat sí que coneix perfectament que el tema de l'aigua en totes les seues vessants, des del que és la planificació, el que és la gestió, el que és la depuració, la mateixa reutilització i l'aprofitament integral d'eixe recurs, és un tema fonamental i un tema prioritari per al govern de la Generalitat Valenciana. De l'any 95 al 98 vam fer de l'ordre de 30. 000 milions de pessetes d'inversió en temes de depuració. En l'any 99 està previst que acabem al voltant de 14. 000 milions de pessetes d'inversió en temes de depuració. Però, açò no lleva perquè conteste d'una forma concreta a les preguntes que es fan sobre eixos punts.

En el Ministeri de Medi Ambient el primer riu valencià que apareix és el Vinalopó. Els tres punts que apareixen reflectits en el mateix són Colònia Santa Eulàlia, Monòver i Elx. "En esta cuenca están ya en servicio las depuradoras de Bañeres, Villena, Aspe y Elche y la red de colectores de Cañada, Beneixama y Campo de Mirra, que conectan estas poblaciones con la Edar de Villena y está prevista la ampliación de la depuradora de Elche". O siga, d'alguna manera en este punt s'ha actuat i està actuant-se.

Per una altra part el Ministeri ha posat en funcionament l'ampliació de la depuradora d'Elda-Petrer i la connexió a les poblacions de Monòver i Sax a eixa depuradora, i està prevista, que sap vosté també que estava adjudicada la depuradora de Novelda-Monforte i per uns problemes que va haver en els ajuntaments en quant a l'aportació dels terrenys i la situació d'eixa depuradora es va haver de suspendre el contracte que el Ministeri té previst a veure si en l'any 99 pot tornar a licitar, sempre que els ajuntaments estiguen d'acord.

En el riu Monegre apareixen també tres punts, embalse de Tibi i el riu Ibi en Ibi. En esta zona està en servici la depuradora de Tibi, que es va posar fa relativament poc de temps per la diputació provincial en un conveni que té amb la conselleria d'Obres Públiques. Estem fent l'ampliació de la depuradora d'Ibi, ampliació des d'algun punt de vista conflictiva perquè és una zona industrial, amb uns productes problemàtics, però hem trobat la solució, estem fent l'ampliació ja de la depuradora d'Ibi. I la depuradora de Xixona està en proves de funcionament, però després dels primers mesos que està en proves entrarà definitivament en molt poc de temps, en un termini de dos mesos, a estar en marxa al cent per cent, i entenem que açò millorarà notablement eixos punts.

Respecte al Serpis, sobre Alcocer de Planes, he d'informar-li que es va finalitzar a finals del 98 i també un projecte en col·laboració amb la diputació provincial, el sistema de sanejament del Serpis, que incloïa els municipis de Beniarrés, Benimarfull, l'Orxa i Planes, i està prevista en eixe mateix conveni, que farà la pròpia diputació, la realització de la depuradora i col·lectors d'Alcocer de Planes.

Per una altra banda, en estos moments en la conselleria tenim previst ampliar la depuradora d'Alcoi i la Font de la Pedra que donarà servici o dóna servici als municipis de Muro d'Alcoi, l'Alqueria d'Aznar i a Cocentaina.

Respecte al riu Albaida en Montaverner, esta primavera es van inaugurar set instal. lacions de depuració que donen servici a un conjunt de poblacions de la conca alta i que han contribuït de manera fonamental a la descontaminació d'eixa zona. Els municipis són: Albaida, la zona industrial de Benissoda, Palomar, Atzeneta, l'Olleria, Alfarrasí, Montaverner, Aielo de Malferit, Bufali, Guadaséquies, Benisuera i Sempere. Estan en execució les obres de millora de la depuradora d'Ontinyent-Agullent, que està previst entrar en funcionament cap a abril del proper any.

Respecte al barranc de Xiva en Massanassa estan en servici les depuradores de Quart de Benàger i les ampliacions de Torrent i Pinedo. I la conselleria està duent a terme, a través d'un conveni amb el Consell Metropolità de l'Horta, les obres de sanejament de l'Albufera en l'àmbit de col. lector oest. En eixe conveni s'inclouen les obres d'eliminació d'abocaments en el barranc de Xiva, el desviament d'abocaments de la sèquia de Favara en els termes de Sedaví i Alfafar i la reparació dels col·lectors oest per a descontaminació de l'Albufera, el tram de Silla i Catarroja.

Quant al Túria, en el azud del Oro, en València s'està executant el col·lector sud en tres trams: Archiduque Carlos Campos, Carlos Campos- Crespo, Campos Crespo-San Vicente y el entronque final. Y se encuentra en selección provisional el colector sur de la Cañada.

I respecte al riu Bellcaire, Moncofa, he d'informar que està en execució l'ampliació de la era i els col·lectors d'aigües residuals de la Vall d'Uixó. I això contribuirà de forma també molt important a eliminar eixa contaminació.

En el riu Mijares, en l'assut de Borriana, en agost del 98 va entrar en servici les depuradores i col·lectors de Nules i Villavieja, i està en execució els col·lectors de la zona industrial de la carretera de Nules i l'ampliació de la zona de la depuradora en Borriana, així com el col·lector del polígon industrial de Nules.

I quant a l'Alcora ha eixit a licitació el projecte fa uns dies i estem pendents d'adjudicar .

Jo crec que la quantitat d'actuacions que s'estan fent per part de la conselleria i per part de les tres diputacions en convenis amb la conselleria en temes de depuració són importants, són importants i pot ser que quede algun punt en algun problema. És cert que hi ha abocaments d'alguna indústria o d'alguna ajuntament no controlats, però que no són, com vosté coneix perfectament, competència de nosaltres, de la conselleria d'Obres Públiques, sinó que és la Confederació, però estem en continua col·laboració i coordinació amb eixos servicis.

I, per un altre costat, també comentar que en els rius de nosaltres que pràcticament no porten aigua perquè plou molt poquet, doncs, qualsevol problema o qualsevol abocament es nota de seguida. Si tinguérem rius cabalossos això es notaria molt menys. I per això la preocupació que tenim en depurar bé i reutilitzar és important i és gran.

Comentar-los que hem acabat pràcticament el que és el pla de sanejament, el pla director de sanejament de la Comunitat Valenciana; quan dic acabat no és que estiguen fetes tots les obres ja, però estan fetes en més del 80%, i les que no estan fetes estan fent-se o estan en este tràmit d'adjudicació recent i a punt de començar. I estem preparant un segon document de segon pla director de sanejament on anem més enllà en temes de fangs, en temes de tractaments terciaris i que es donarà a conéixer quan estiga acabat. De fet, ja estan fent actuacions concretes que no es contemplen en el pla, com és el cas de Pinedo i altres importants.

Gràcies.

El senyor vicepresident primer:

Moltes gràcies, senyor conseller.

Senyor Oltra.

El senyor Oltra Soler:

El que passa és que la realitat sembla que no és tan bonica com vosté acaba de pintar. Jo, en tot cas, en principi li demanaria una còpia del seu informe, més que res per vore el que tarda en transformar-se en realitat; supose que algun dia ho serà, però en estos moments no ho és. Malauradament no ho és. El Pla director de sanejament ni tan sols està complint-se. Hi ha problemes seriosos. Cert és que la situació era bastant roïna i que costa, però jo crec que vostés haurien de dedicar més esforços econòmics a resoldre eixe tema.

Clar, alguna depuradora. ha esmentat, m'imagine perquè, el tema d'Elx. O siga, és que eixa no té ni projecte, o siga, vorem ara mateix si en els pressupostos de la Generalitat per a l'any 2000 apareix, perquè falta fa, i això a més a més és un botó de mostra, en tot cas, d'un altre problema; i hi ha moltes depuradores, això ho sap vosté, que no depuren. Jo crec que la conselleria no pot estar conforme en saber que eixa depuradora està ací quan de vegades el que ix és pitjor del que entra, i això moltes vegades és tan roí que ni tan sols aprofita per a la seua reutilització agrícola, amb la qual cosa torna al riu amb unes condicions més que lamentables.

Per tant, jo demanaria eixe esforç major. Ací nosaltres creem que és un problema mediambiental importantíssim i, per tant, que cal esforços i en eixos esforços, si vosté tira endavant tindrà el recolzament nostre.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller d'Obres Públiques, Urbanisme i Transports:

Gràcies, senyor president.

Allò que em dóna ganes de dir és que no s'és just quan es diuen les coses que acaba de dir.

Jo he de reconéixer, i ho reconec, que el Pla director de sanejament es va aprovar amb anterioritat a entrar el govern del Partit Popular en la legislatura anterior, abans del 95. Sempre he reconegut que era una obra, el pla eixe, ben feta perquè era fonamental. No reconéixer ara que s'ha fet una actuació enorme en temes de depuració en estos anys i en temes de control de depuradores almenys he de dir que no és just. No és just perquè s'ha fet. És més, jo he de dir que és cert que totes les depuradores no funcionen a plena satisfacció, perquè a més seria pràcticament impossible. Estem tractant aigües residuals, i en molts casos no sols urbanes sinó amb components industrials, com pot ser el cas d'Elx i d'altres punts, que la responsabilitat no seria directa d'eixe ens de sanejament o d'eixa depuradora sinó de l'ajuntament mateix, que permet que vagen abocaments industrials amb un grau de contaminació, per a la qual cosa no està preparada eixa depuradora. Però entenem que tots hem de ser raonables, que no podem parar totes les indústries, que no podem parar-ho tot i que entre tots ho hem de solucionar. I estem fent tractaments primaris fisico-químics per a millorar tot això, i vosté ho sap. I estem fent ampliacions importants en les depuradores per a salvar eixos problemes.

El cànon de sanejament està servint perquè es duga un tractament de les depuradores en esta comunitat, puc dir que sense cap dubte com en cap lloc de tot l'estat espanyol, sense cap problema de cap classe. En el tema de depuració som pioners. Estem fent-ho crec que el millor que sabem, i no és mal del tot si ens comparem relativament amb els altres. Almenys la inversió que s'ha fet i l'esforç que s'està fent. Jo no tinc cap inconvenient a deixar l'informe, però no sols l'informe sinó visitar instal·lacions, vore coses, perquè vegen que allò que estem fent és molt important.

Gràcies.

Preguntes números 11/99, 12/99, 13/99 i 14/99 al conseller de Medi Ambient, senyor Fernando Modrego Caballero, sobre el Parc Natural del Fondo d'Elx i Crevillent, que formula el diputat Joan Francesc Peris García, del GP Socialista-Progressistes (RE números 365, 366, 367 i 368).

El senyor vicepresident primer:

Gràcies, senyor conseller.

En un escrit remés a la Mesa de les Corts Valencianes de la senyora Cristina Lozano Salvador, del Grup Parlamentari Socialista-Progressistes, sol·licita de la mateixa Mesa en l'escrit la retirada de la pregunta que entrava a continuació, la número 51, que venia inclosa en l'ordre del dia de hui.

Per tant, finalitzat el torn de preguntes al conseller d'Obres Públiques, Urbanisme i Transports, passem a les del conseller de Medi Ambient, que són l'11, 12, 13 i 14, que les formula el diputat Joan Francesc Peris García, i que si li pareix correcte, queden agrupades. Li pareix bé, senyor Joan Francesc? Té vosté la paraula.

El senyor Peris i García:

Senyor president.

Senyor conseller.

Aquesta primavera i principis de l'estiu jo sé que vosté va comprovar en directe, perquè va estar allà després que havíem estat nosaltres també al Fondó d'Elx i Crevillent, sap perfectament que es va produir una nova mortaldat d'aus molt important al Fondó.

Vosté coneix també que era la segona vegada que passava en tres estius, perquè l'any 97 va haver una mortaldat importantíssima al Fondó d'Elx que ací es va també discutir i debatre. Que en aquell temps es va aprovar una resolució que donava prioritat i urgència a les actuacions de la depuració de les aigües residuals del Segura. Tornem un poc al debat d'aquest matí, allò de la política de sostenibilitat integral. Eixes depuradores no s'han fet, eixes no són de la llista que acaba d'anomenar el senyor García Antón.

I tampoc sembla que es va produir la necessària coordinació entre els responsables d'aquell parc natural, que a més a més de ser un paratge natural és un embassament d'aigües que reguen moltíssimes fanecades, que està en mans de Riegos de Levante, i que si llegim el seu Pla d'ordenació de recursos o d'usos diu clarament que en els moments que hi haja deficiències en les aigües hauran de demanar permís els responsables dels embassaments abans d'entrar aigües en dolentes condicions perquè poden perjudicar, efectivament, la fauna i la flora del Fondó.

El cas és que aquest estiu s'han produït centenars de mortaldats d'aus. Aquelles aigües, nosaltres, la nostra visita, que vam estar molt ben atesos, i vull dir-ho també, per funcionaris responsables del parc, vam poder comprovar in situ que entraven aigües completament dolentes, d'una qualitat. si es pot dir que tenien alguna qualitat.

I per tant, nosaltres voldríem amb aquestes quatre preguntes sobretot assegurar-nos que no torne a passar i que, per tant, vostés prenguen les mesures oportunes per a evitar noves mortaldats i millorar la gestió integral d'aquella zona. Per això voldríem saber si és cert que la darrera mortaldat d'aus al parc del Fondó d'Elx i Crevillent ha estat provada per la contaminació del riu Segura, quines són o quina les causes efectivament de mortaldats, si es pot quantificar el nombre d'aus d'espècies protegides mortes i sobretot la rosseta, que és de les que més perill d'extinció té, i per tant i ja al final voldríem saber quines són les mesures que pensa vosté prendre, la seua conselleria, per tal d'evitar que tornen a passar ja noves mortaldats d'espècies protegides.

Gràcies.

El senyor vicepresident primer:

Moltes gràcies, senyor Peris.

Senyor conseller, té vosté la paraula.

El senyor conseller de Medi Ambient:

El senyor vicepresident primer:

Moltes gràcies, senyor conseller.

Senyor Peris, té vosté la paraula.

El senyor Peris i García:

Gràcies, senyor president.

Senyor conseller, en primer lloc, agrair-li que a més de les causes multifactorials es reconega clarament el que ja era una evidència, que és que la qualitat de les aigües és fonamentalment el problema d'aquell embassament de més de dos mil hectàrees, que és el Fondó d'Elx-Crevillent, el Hondo, moltes vegades en aquella zona.

Mire si és dolenta l'aigua que en aquella època es va trencar el transvasament del Segura i els mateixos responsables del Fondó dien que aquelles aigües només servirien per a regar els granados i les oliveres, ni tan sols les hortalisses. I és, efectivament, un dels problemes greus que tenim que no s'haja abordat el tema amb urgència de la depuració del riu, del riu Segura.

Nosaltres li demanem que eixes mesures provisionals de tractament de les aigües a l'entrada del Fondó es concreten i es realitzen amb urgència. A més a més que li demanem que en eixa comissió transversal que ens ha manifestat que ha constituït amb la Coput li plantege al conseller d'Obres Públiques la urgència d'actuar en el conjunt del riu. Perquè no és que siguen les aus delicades sinó que els animals són els índex que ens donen a nosaltres l'estat de salut del nostre medi. És a dir, justament hi ha espècies en extinció, com la Roseta, perquè necessiten aigües netes; en la mesura que es reduisquen nosaltres hem de tindre l'evidència no que elles són delicades sinó que el nostre medi està malalt.

I, per tant, aprofitem una tragèdia, com és aquesta mortandat que, repetisc, torne a dir, en un període de dos anys, en un període de dos anys en dos estius. I que faça tots els esforços possibles per millorar també la coordinació entre Riegos de Levante i la conselleria de Medi Ambient.

Moltes gràcies.

El senyor vicepresident primer:

Moltes gràcies, senyor diputat.

Senyor conseller, té vosté la paraula.

El senyor conseller de Medi Ambient:

Preguntes números 41/99, 42/99, 43/99 i 44/99 al conseller de Medi Ambient, senyor Fernando Modrego Caballero, sobre la salmonelosi en el Parc Natural del Fondo d'Elx i Crevillent, que formula el diputat Joan Antoni Oltra Soler, del GP Esquerra Unida del País Valencià (RE números 434, 435, 436 i 437).

El senyor vicepresident primer:

Moltes gràcies, senyor conseller.

L'il·lustre diputat Joan Antoni Oltra Soler, del Grup Parlamentari d'Esquerra Unida, formula les preguntes 41, 42, 43 i 44, que quedarien agrupades per a la seua defensa.

El senyor diputat està d'acord? Té la paraula per a la seua defensa el senyor Oltra.

El senyor Oltra Soler:

Les preguntes del Grup d'Esquerra Unida també són sobre el tema del Fondó. És un tema important, és un dels grans espais naturals que tenim al País Valencià. I el que passà el mes de juliol és un tema excessivament greu. I excessivament greu per les conseqüències i també, fonamentalment, perquè no és la primera volta que tenim por de què això es repetisca.

Nosaltres sabem que vosté va estar allí, que inclús va fer un passeig en barca per les aigües del Fondó, la qual cosa és prova d'una certa valentia, perquè conforme estan eixes aigües. I, clar, les conseqüències han sigut molt catastròfiques. O siga, eixa mortandat que ha hagut, que vosté acaba de citar, entre elles hi ha espècies protegides, en perill d'extinció, que el número d'elles és molt reduït. I això de què hagen mort tantíssima quantitat per raons que al contrari del que vosté públicament declarà en una de les seues visites de què era una mort natural i una qüestió natural i que tampoc calia exagerar molt més. Home, ja sabem que tot el que viu ha de morir. Però no crec que siga molt natural que de colp 1. 500 aus i entre elles, ja dic, exemplars protegits muiren. Això per a nosaltres és una desgràcia, és un atemptat ecològic, però mai en tot cas és pot atribuir a causes naturals. Jo crec que més bé és el contrari: són causes artificials les que han provocat, precisament, eixa situació.

Clar, vosté este matí en el debat ens deia i proposava tota una sèrie de coses. I d'alguna manera el que venia a dir-nos és que si no ens fiàvem del que vosté deia. Bé, vosté proposava tota una sèrie d'actuacions a nous espais, etcètera, etcètera. Aquest espai, el Fondó, té en aquestos moments la màxima protecció legal al País Valencià, inclús a nivell internacional, la màxima. I en eixe espai que té eixa màxima protecció està passant el que està passant. Ha vosté d'entendre que per part d'Esquerra Unida siguem desconfiats davant les propostes de noves coses que vostés plantegen, si ja en el que hi ha i en eixes circumstàncies està passant el que està passant.

Vosté parla ací que el problema, evidentment, és un problema greu el de la contaminació de les aigües i que s'ha de tirar endavant en el Pla de sanejament integral del Segura. Jo vull recordar-li que al mes de novembre en el Congrés dels Diputats els vots del Partit Popular tombaren una proposta de redactar un pla de sanejament integral del riu Segura. A la millor ara va en serio. No ho sé. En tot cas han tingut l'oportunitat molt recentment de poder fer el que vosté acaba d'anunciar ara mateixa.

Ens agradaria saber, per exemple, què opina sobre els problemes que està creant la falta d'una propietat pública suficient en el espai. El fet de què l'empresa, fonamentalment Regs de Llevant, però també hi ha altres propietaris privats, plantege en moltes ocasions situacions delicades inclús per a la pròpia conselleria. I això vosté ha de ser conscient que se li han tancat les portes i no s'ha deixat passar a la gent de conselleria, pense en altre tipus de gent, ecologistes o gent preocupada, eixa és que ni vore'ls per allí. Vosté sap també que aquesta empresa rep una subvenció molt important anualment de 120 milions de pessetes i que a voltes no tot això s'utilitza amb les millors mesures per al medi ambient.

El tema de la caça ens agradaria saber també, vosté sap que una de les conseqüències també negatives, i ho ha dit, el plumbisme que provoquen els perdigons, estan aquí. Tornarem a tenir els problemes clàssics ara que comença la temporada de si es va deixar caçar o no es va deixar caçar? O siga, ens agradaria eixe tema també vore vosté què opina.

El tema del cabal ecològic del riu Segura. Haurà cabal ecològic o serà l'últim d'allò últim, que és el que entrant allí?

Per tant, ja dic, són tota una sèrie de preguntes, evidentment, estes es van fer en el mes de juliol, algunes estan desfasades, com per exemple si pensava convocar la junta rectora; sé que es va fer la reunió i és d'agrair. En tot cas demanaríem una periodicitat major i una major transparència en totes eixes iniciatives que al voltant del Fondó prenga la conselleria.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller de Medi Ambient:

El senyor vicepresident primer:

Senyor Oltra, té vosté la paraula.

Senyor Concepción ¿para qué pide la palabra? Muchas gracias. Era una deficiencia técnica. Gracias.

Senyor Oltra.

El senyor Oltra Soler:

Moltes gràcies.

Gràcies al senyor conseller també per la resposta.

En tot cas hauríem de dir, bé, ocultisme. La veritat és que la societat es va assabentar del que allí estava passant per la premsa. Vostés no van dir res, absolutament res, ni tan sols als ajuntaments on està el parc natural. Tot el món es va assabentar per la premsa i em consta que ajuntaments, com el d'Elx, oficialment li ha manifestat la seua queixa per eixa qüestió. Si això no és ocultisme. Que vostés després informaren? Després que es publicara en premsa, això per a dir tota la veritat. Què s'han creat comissions? Bé, això està bé. Però hi ha problemes que tot el món sap que s'han de resoldre i tot el món ho sap des de fa anys. Per tant, més que a voltes crear comissions on es difumine la qüestió, el que haurien vostés ja és haver començat a treballar en buscar les solucions, que ací estan.

Els convenis. Hi ha un conveni -ho he dit abans- de 120 milions de pessetes a l'any. Crec que és una quantitat prou important. Crec que la conselleria hauria de ser molt més exigent amb una empresa, siga està en qüestió o una altra, de manera que eixos diners, ja que es donen per a un parc natural, ha de cuidar-se molt bé la seua utilització i la seua contrapartida.

I em dóna una certa por que un conseller de Medi Ambient plantege el dubte de si en un espai natural d'aquestes característiques es podrà o no caçar. En este cas, podria dir allò "que la duda ofende". Jo crec que en un espai en què tot el món sap que hi ha espècies en perill d'extinció, com pot ser la cerceta pardilla i la malvasía, això és que no té cap justificació.

Per tant, jo ja li dic que vosté deu aguantar les pressions d'un xicotet sector amb molt força que li vindran dins de quatre dies, però li aconselle que no deixe caçar, que mantinga la prohibició, que la deixe de manera definitiva, perquè probablement eixa sí que seria una mesura efectiva en pro de la salvaguarda del parc natural.

I, en tot cas, sí que ens agradaria que contestara si va a recolzar alguna mesura tendent a garantir un cabdal ecològic mínim per a la qualitat desitjable d'eixes aigües.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller de Medi Ambient:

Pregunta número 45/99 al conseller d'Indústria i Comerç, senyor Fernando V. Castelló Boronat, sobre inversions previstes en polígons industrials entre Alacant i Elx, que formula el diputat Joan Antoni Oltra Soler, del GP Esquerra Unida del País Valencià (RE número 438).

El senyor vicepresident primer:

Moltes gràcies, senyor conseller.

Finalitzades les preguntes al conseller de Medi Ambient, continuem amb la pregunta que formula l'il·lustre diputat Joan Antoni Oltra Soler, del Grup Parlamentari d'Esquerra Unida, al conseller d'Indústria, que és la número 45.

Té la paraula el senyor Oltra.

El senyor Oltra Soler:

Moltes gràcies, senyor president en funcions.

Senyor conseller, tenim unes declaracions fetes per l'anterior director general d'indústria, abans de les eleccions, en la qual ens deia que tenia intenció d'afavorir la creació d'un polígon industrial entre Alacant i Elx, amb parcel·les mínimes de 100. 000 metres quadrats, i s'anunciaven milers de milions de pessetes com a inversió.

Bé. En aquesta zona hi ha un parc en concret, que és el de les Atalaies, en el terme municipal d'Alacant, i un altre, que és el de Torrellano-Saladas en el terme municipal d'Elx, que té més d'un milió de metres quadrats, i que vosté deu saber que està fent-lo l'esforç econòmic de l'Ajuntament d'Elx. L'anterior conseller fins i tot no va a anar allí ni tan sols de visita.

Davant d'estes qüestions, voldríem saber. més que tot perquè recordant aquelles declaracions -recorde també que era abans de les eleccions- es deia que en la segona meitat de l'any 99 -que crec que ja estem prou avançats- es concretaria el lloc i les condicions d'aquesta actuació.

Per tant, li preguntem, senyor conseller, què coneix d'aquestes declaracions i si pensa en la política que va a dur endavant mantenir-les. I, en tot cas, si pot concretar on es farà això.

Moltes gràcies.

El senyor vicepresident primer:

Moltes gràcies.

El senyor conseller d'Indústria i Comerç:

Senyor Oltra, jo lamente que esta primera intervenció meua com a conseller del govern valencià siga una resposta tan breu i tan concreta com la que li vaig a fer, però si no seria faltar a la veritat.

En estos moments la Conselleria d'Indústria i Comerç no té cap actuació prevista per a temes relatius a polígons industrials o zones industrials en Elx o Alacant.

Moltes gràcies.

El senyor vicepresident primer:

Moltes gràcies, senyor conseller. Senyor Oltra.

El senyor Oltra Soler:

Realment sorprenent. Això automàticament què caldria dir? Que aquesta persona va fer així una promesa en l'aire o volgué ­no sé- dir a la societat una cosa que a la millor no tenia pensament de fer-la. Crec que és suficientment greu. En tot cas, jo també em done lògicament per entés el que vosté ha volgut dir.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller d'Indústria i Comerç:

Gràcies, senyor president.

Senyor Oltra, jo li estic dient que en estos moments la iniciativa no la tenim, perquè estem esperant que allò que s'ha anomenat el Patemae, que és el pla d'acció territorial de l'entorn metropolità d'Alacant i Elx, acabe el seu estudi en el relatiu no només a necessitat industrials, sinó també a temes relacionats amb l'urbanisme i els accessos.

I en funció d'això, i en este sentit, estan emmarcades les declaracions de l'anterior director general d'Indústria. Quan tinguem l'estudi fet, i sempre en col·laboració i coordinació amb l'Ajuntament d'Alacant i l'Ajuntament d'Elx, ens plantejaríem fer les actuacions corresponents, bé directament o bé a través del Sepiva.

Moltes gràcies.

Preguntes números 46/99, 47/99 i 48/99 al conseller d'Indústria i Comerç, senyor Fernando V. Castelló Boronat, sobre una apagada de llum en les comarques del Sud el 23/7/99, que formula el diputat Joan Antoni Oltra Soler, del GP Esquerra Unida del País Valencià (RE números 439, 440 i 441).

El senyor vicepresident primer:

Moltes gràcies, senyor conseller.

Hi ha un bloc de preguntes, que quedaria de la següent forma: agrupant la 46, la 47 i la 48, de Joan Oltra Soler. Li pareix correcte al senyor Oltra? Passem a la seua defensa.

Té vosté la paraula, senyor Oltra.

El senyor Oltra Soler:

Moltes gràcies.

Bé. Es tracta d'unes preguntes sobre una qüestió que va passar al mes de juliol, en concret en les comarques del sud. En concret és: el divendres, dia 23 de juliol, gran part de les comarques del sud, i al voltant d'unes 700. 000 persones -que es diu prompte-, van estar afectades per una apagada de llum que l'empresa subministradora, Iberdrola, justifica dient que va ser culpa de l'acumulació de pols i humitat. Cal dir que això va durar diverses hores: en uns casos, 2 hores; en altres, 4; en altres, 5-6 hores. En unes dates a més molt importants -sempre ho són, però en la qüestió turística. - en plena calor.

No cal dir l'impacte negatiu que allò va produir per al normal desenvolupament de la vida ciutadana, i especialment en sectors com el del turisme i l'hostaleria, tan importants en gran part de les nostres comarques.

Deixant de costat la sorpresa que aquestes coses puguen passar a aquestes altures, creiem que el menys que es pot esperar d'empreses que actuen en règim quasi de monopoli és que no tornen a produir-se situacions com la descrita o, la més freqüentment, d'apagades parcials amb les conseqüències negatives que per al ritme de vida normal tenen.

Davant d'això, li preguntem al senyor conseller: ha demanat la Conselleria d'Indústria i Comerç explicacions oficials a l'empresa Iberdrola pel que ha passat i, en cas afirmatiu, quines han sigut? Què pensa fer la Conselleria d'Indústria i Comerç perquè no tornen a ocórrer situacions tan insòlites com la descrita? I quina serà la posició de la conselleria davant la previsible petició de danys i prejudicis que puguen plantejar les persones o entitats afectades? En tot cas, ja puc dir-li que ja se n'han presentat unes quantes.

Moltes gràcies.

El senyor vicepresident primer:

Gràcies, senyor diputat.

Senyor conseller, senyor Castelló.

El senyor conseller d'Indústria i Comerç:

Gràcies, senyor president.

Efectivament, immediatament després de l'incident, la conselleria es va posar amb contacte en l'empresa subministradora d'energia elèctrica en la zona d'Alacant, Iberdrola, a fi de conèixer les causes de l'incident, del tall de fluid elèctric del 23 de juliol.

En data 27 de juliol, l'empresa va entregar un informe en el qual s'atribuïen les causes de l'incident a la coincidència de diferents factors, com la climatologia adversa, l'alta contaminació salina de la zona que eleva la possibilitat de risc d'este tipus de successos i la saturació de les línies existents. Circumstàncies que corren en compte de l'estat de les mateixes, a pesar de les labors de manteniment preventiu que realitza habitualment la subministradora, la qual declara la situació d'emergència i activa el seu comité d'operació d'informació per a solucionar el problema.

Al llarg de la primera quinzena del mes d'agost, la conselleria i Iberdrola van tindre diferents reunions, tant per part del mateix conseller amb directius d'Iberdrola com dels tècnics de la conselleria i d'Iberdrola, i es van intercanviar informes sobre l'estat de les instal·lacions elèctriques de la zona d'Alacant.

En data 28 d'agost, va tindre una reunió entre tècnics de la conselleria i Iberdrola per a analitzar estes circumstàncies i les mesures a prendre que impedisquen la repetició d'este tipus d'esdeveniments. D'ella es va concloure la necessitat de potenciar els plans de manteniment atenent a les circumstàncies particulars de cada zona i, al mateix temps, l'empresa subministradora estendre l'excés de subministrament de manera que augment la fiabilitat del subministrament.

I com a resultat de tota esta relació, s'està preparant un conveni entre la Generalitat i Iberdrola que tindrà per objecte assenyalar les línies mestres de col·laboració entre les dues institucions, l'administració pública valenciana i la subministradora d'energia elèctrica, a l'objecte de millorar la qualitat del subministrament i la continuïtat del subministrament elèctric en tota la comunitat. Eixes línies fonamental del conveni es refereixen a l'ampliació de l'infraestructura actualment existent en tota la comunitat, a la millora de la qualitat de la xarxa mitjançant inversions en manteniment i reformes.

I, a més, es va a constituir una comissió de seguiment, que està presidida pel vicepresident primer del govern, en la qual formem part el conseller de Medi Ambient, el conseller d'Obres Públiques i el conseller d'Indústria i l'empresa Iberdrola. I una comissió tècnica de la qual formen part tècnics de les conselleries a què m'acabe de referir i la mateix Iberdrola.

Jo crec que l'actuació de la Generalitat ha sigut diligent i que, a més, les previsions en el treball que acabe de comentar a través d'eixe conveni, van en el sentit d'evitar este tipus de circumstàncies en el futur i de garantir que la qualitat del servei en qüestió d'energia elèctrica siga de la qualitat que la Generalitat considera. Perquè nosaltres com a govern valencià no tenim només que vetlar perquè els serveis que done l'administració pública siguen d'alta qualitat, sinó que també siguen els serveis que donen la iniciativa privada, en este cas Iberdrola, en el cas del subministrament elèctric.

Moltes gràcies.

El senyor vicepresident primer:

Moltes gràcies, senyor Castelló.

Senyor Diputat.

El senyor Oltra Soler:

Moltes gràcies, senyor president.

Bé. De la resposta del conseller. home, a nosaltres ens agradaria que això es transformara també en realitat, perquè crec que esta empresa, que actua en règim de monopoli, precisament per això i pel tipus de servici que dóna a la societat, deu ser molt més seriosa en la seua execució d'eixa faena. La impressió que em dóna és la del refrany eixe que diu que se'n recorda de Santa Bàrbara quan trona.

O siga, no han sigut capaços de previndre que la línia havia de reforçar-se. Jo crec que el creixement d'aquestes comarques no s'ha fet ni en una setmana ni en dos, ja és un procés més o menys llarg, i que ha donat temps suficient perquè l'empresa duguera endavant una sèrie d'inversions. Per què no s'ha fet? Ara què passà? S'espanta davant la problemàtica que ha passat, davant de l'escàndol, perquè vertaderament això va ser un escàndol i una vergonya, ja no sols per a la gent afectada. És que nosaltres com a conselleria o País Valencià, la veritat és que quedem malament. Perquè dius: "per a la gent turista que ens visita i per a nosaltres mateixos, en quina. on trobem que estes coses passen".

Clar, ¿vosté va a fer alguna iniciativa quant ajudar a la gent que legítimament s'ha sentit perjudicada en els seus interessos econòmics? Que n'hi ha en sectors, com a Benidorm, per exemple, de l'hostaleria. ¿Ha negociat amb Iberdrola alguna compensació per eixe dany que efectivament ha causat? Ara es diu que van a resoldre això, en tot cas no li he sentit dir cap data en concret, per a quan podrem saber que estes coses normalment no van a passar. O siga, faltarien ací una sèrie de qüestions a resoldre que seria lamentable que tornaren a passar. Fa poquet passà en una mesura més xicoteta, però també haguérem un problemeta. Però seria molt lamentable que això tornara a passar. Crec que la conselleria, a pesar de tractar-se d'Iberdrola hauria de ser molt exigent, precisament per les condicions en les quals es treballa.

Moltes gràcies.

El senyor vicepresident primer:

Moltes gràcies, senyor Oltra.

Senyor conseller.

El senyor conseller d'Indústria i Comerç:

Gràcies, senyor president.

Senyor Oltra, nosaltres tenim la intenció de ser molt exigents en els serveis que se subministren als valencians i a les valencianes. El que passa és que necessitem temps i també l'ajuda de tots, perquè esta no és una qüestió on tinga l'única responsabilitat la conselleria o l'administració pública valenciana com a Generalitat Valenciana. Els ajuntaments tenen molt a dir en esta història, molt a dir. I clar, si la companyia elèctrica i la Generalitat es fiquen d'acord per a una sèrie de línies importants i per a garantir el subministrament elèctric, també els ajuntaments no han d'anar més enllà i han de col·laborar per a què eixes línies es puguen desenrotllar, i per tant l'energia elèctrica siga de qualitat com el Govern Valencià desitja en el futur.

Moltes gràcies.

Preguntes número 49/99 i 50/99 al conseller de Cultura, Educació i Ciència, senyor Manuel Tarancón Fandos, sobre competència lingüística en valencià dels opositors que ingressen en el cos de mestres, que formula el diputat Ramón Cardona Pla, del GP Esquerra Unida del País Valencià (RE números 456 i 457).

El senyor vicepresident primer:

Moltes gràcies, senyor Castelló.

Hem acabat les preguntes que s'han dirigit al conseller d'Indústria, i passem a les del conseller de Cultura. I queda agrupada la 49 i la 50, que les formula el senyor Ramón Cardona Pla, del Grup Parlamentari d'Esquerra Unida. Té la paraula el senyor Cardona.

El senyor Cardona Pla:

Gràcies, senyor president.

Senyor conseller.

En l'Ordre de 29 d'abril del 99 es va convocar el concurs-oposició per a ingrés en el cos de mestres, i en la norma 9, apartat 10, es donen les indicacions per acreditar o adquirir la competència lingüística en valencià. D'acord en la redacció d'aquest punt, les persones que acrediten la competència o les persones que passen una determinada prova es determina què és el que han de fer després per a adquirir la competència. Però les persones que no superen la prova, és a dir, les que no tenen o tenen un nivell més baix en valencià, el que diu literalment l'ordre és que "estaran obligades a la realització dels oportuns cursos que s'organitzen, de manera que hi puguen adquirir la competència lingüística necessària".

Nosaltres trobem a faltar ací la indicació d'un termini precís per a adquirir eixa competència, i trobem a faltar també un tràmit o un organisme que comprove si eixa competència s'ha adquirit realment passat un determinat temps o no. Nosaltres pensem que així el que s'aconsegueix és que qualsevol opositor que no tinga la competència lingüística requerida, pot donar classes en classes que sí que ho requereixen, que requereixen conéixer el castellà i el valencià. Pensem que això suposa un greuge comparatiu, per exemple, la mateixa norma, la mateixa ordre estableix que "les persones que no tenen nacionalitat espanyola han d'acreditar els coneixements de castellà", i en el cas que no ho feren simplement no podrien presentar-se a les oposicions. És a dir, d'alguna manera és excloent el no coneixement de la llengua.

Considerem que és una consideració del valencià com a subsidiari, com una cosa secundària. Creem que és una desvertebració del sistema educatiu i un incompliment de les disposicions legals vigents, començant des de l'Estatut que diu que "els dos idiomes oficials de la comunitat autònoma són el valencià i el castellà"; la Llei d'Ús i Ensenyament del valencià i totes les normatives que la desenvolupen. I a part pensem que és una manera de dificultar l'exercici dels drets de les persones que trien l'ensenyament en valencià.

Per tant, ací li féiem dues preguntes. ¿Quin és el motiu de l'omissió d'eixe termini i del procediment i l'organisme per a comprovar l'adquisició d'eixa competència? Pensem que ha d'haver un motiu per a una cosa així. I també, posteriorment, si la conselleria pensa prendre alguna mesura per a corregir aquest punt, aquest apartat, este problema en les següents convocatòries.

Moltes gràcies.

El senyor vicepresident primer:

Moltes gràcies, senyor diputat.

Senyor Tarancón.

El senyor conseller de Cultura, Educació i Ciència:

Moltes gràcies, senyor president.

Senyor diputat.

Efectivament vosté fa un doble plantejament. En primer lloc, respecte al certificat de capacitació, i en segon lloc l'adequació d'eixa capacitació a l'ensenyament i als continguts de les matèries que puguen donar els docents.

En primer lloc, aclarir-li una qüestió. Quan efectivament se supera el procés selectiu, s'exigeix a tots els qui han superat eixe procés l'aportació del certificat de capacitació, els adequats, els de valencià, per a poder completar el procés de documentació administrativa dels qui han superat el procés, del concurs-oposició en este cas, en la convocatòria a la que vosté es referia.

Els qui no aporten eixe certificat tenen una prova de coneixements de valencià, que es pot superar lògicament o no superar, que es fa en el mateix rigor, perquè s'exigeix el nivell mitjà que la Junta Qualificadora quan fa els exàmens que convoca de manera regular. En el cas que se supere s'ha de seguir un pla de formació lingüístico-tècnica en valencià en funció de l'assignatura que ha d'impartir el professor. I en el cas que no se supere s'ha de realitzar tot el procés del primer cicle, és a dir, començant per oral, elemental, mitjà, i a continuació els cursos específics per a tindre la capacitat, no sols la capacitat lingüística, sinó la capacitat didàctica en funció de l'assignatura que s'imparteix.

I hi ha una qüestió que és fonamental, que vosté imagine que coneix i a la que no s'ha referit, i és que els candidats que no acrediten estar en possessió d'eixe certificat, del certificat de capacitació, no poden obtindre destinació definitiva en els concursos de trasllats convocats per la conselleria.

El senyor vicepresident primer:

Gràcies, senyor conseller.

Senyor Cardona.

El senyor Cardona Pla:

De totes formes vosté no m'ha contestat a la pregunta de quin és el motiu que no conste un termini per a l'adquisició de la competència lingüística, ni m'ha contestat tampoc a si prendrà alguna mesura posterior per a corregir açò.

En este tema de l'ensenyament en valencià, el Síndic de Greuges tots els anys rep una gran quantitat de queixes i demana sempre a l'administració que les arregle, i l'administració mai ho fa. Realment pensem que una persona que aprova les oposicions de mestre, pot seguir durant tota la seua vida sense cap coneixement del valencià perquè ningú li ho exigirà.

Bé. Resulta que en la Llei d'Ús i Ensenyament del valencià apareix que tots els professors, tots els ensenyants de la Comunitat Valenciana han de conéixer les dues llengües, i eixe "han" cal agarrar-lo d'una manera imperativa. És a dir, no és que aconsella que les coneguen, és que diu que han de conéixer-les. De fet, hi ha problemes posteriors a l'hora d'ocupar les places, etcètera, etcètera -que ja les vorem en preguntes posteriors- que provenen d'este principi, d'esta falta de principi. És a dir, els professors, els mestres, no ixen acreditats ja des dels estudis universitaris. Quan es presenten a oposicions l'acreditació no se'ls exigeix. I tot això va creant cada vegada més problemes justet en l'ensenyament en valencià. I jo li seguisc afirmant que els drets de les persones que trien l'ensenyament en valencià, es veuen en molts casos puntuals i també en molts casos generals, atacats i no complits.

Jo li voldria dir que això no és simplement una qüestió lingüística. Per exemple, si els professors isqueren acreditats, si isqueren en la competència lingüística necessària des de la universitat, no caldria fer cursos de reciclatge, de formació en este cas, per la capacitació en valencià, cosa que suposa una despesa substancial a la conselleria. I, a més, comentar un poc la circumstància tan diferent d'aquesta comunitat respecte a les altres que tenen una altra llengua, on l'exigència del coneixement de la llengua pròpia de la comunitat és un requisit previ a la presentació a les oposicions i no una qüestió posterior, que a més si no es presenta no té cap tipus d'efecte.

Jo li seguisc preguntant el mateix que preguntava al principi, sobre tot un, ja que el motiu probablement no me l'explicarà: prendran alguna mesura per canviar açò? Faran alguna cosa perquè açò no continue així?

Gràcies.

El senyor vicepresident primer:

Gràcies, senyor diputat.

Senyor conseller, té vosté la paraula.

El senyor conseller de Cultura, Educació i Ciència:

President, moltes gràcies.

Senyor diputat, efectivament jo crec que hem de referir-nos a l'evolució de l'increment de l'ensenyament en valencià, per comprendre que en esta línia les coses estan fent-se bé i en una gradualitat i en una exigència que serà discutible però és una exigència.

Està parlant vosté de termini, i hi ha una exigència que és una exigència a la persona, al docent que ha aprovat el procés de selecció, i és que no pot tindre la destinació definitiva en tant no acredita eixa capacitació. I entenem que eixa és una exigència, que es converteix en autoexigència, i que és més estímul per al propi professorat. Però això no serviria, eixe criteri no serviria si no es posaren a disposició d'estes persones, dels qui han superat el procés de selecció, tots els mitjans adequats. I per això hem incrementat els plans de formació.

Per això des de l'any 95 es comprova, en cada oposició es comprova els qui l'han superada, el procés selectiu es comprova la capacitació. I per això podem vore que hi ha un increment positiu, tant en el que es refereix al número de centres d'ensenyament en valencià com en número d'alumnes. En número de centres hem passat, i estic comparant curs 95-96 i el que hem començat, el 99-2000, de 558 a 837 centres, i quant a alumnes de 74. 000 a 121. 000.

Jo crec que també són significatius els números de l'últim procés selectiu. Dels 975 professors que han superat eixe procés de concurs-oposició a què vosté es referia, 422 ja tenen la capacitació lingüística. I quant al que vosté ha plantejat, ja està resolt quant a un termini concret està resolta la qüestió per als docents, vosté es referia a un concurs-oposició concret que és este últim que hem tingut, però l'Ordre del 97 resolia ja tots els docents que s'adscrigueren al sistema en eixa Ordre del 97 d'adscripció un termini de cinc anys per a tindre la capacitació, cinc anys a partir de la implantació de la Logse i deu per a les zones castellano-parlants.

Moltes gràcies, senyor president. Gràcies, senyor diputat.

Compareixença del conseller de Justícia i Administracions Públiques, José Manuel Castellano Gómez, per informar sobre les línies d'actuació a seguir en matèria de justícia i administracions públiques a la present legislatura, sol·licitada a petició pròpia (RE número 682) i pel GP Socialista-Progressistes (RE número 341).

El senyor vicepresident primer:

Moltes gràcies, senyor Tarancón. Moltes gràcies, senyor conseller.

El punt nou de l'ordre del dia és la compareixença del conseller de Justícia i Administracions Públiques, per a informar sobre les línies d'actuació a seguir en matèria de justícia i administracions públiques per a la present legislatura, sol·licitada a petició pròpia i pel Grup Parlamentari Socialista-Progressista. Té la paraula l'honorable senyor conseller Serafín Castellano.

El senyor conseller de Justícia i Administracions Públiques:

El gobierno valenciano parte de un hecho claro: la consideración de la administración local valenciana como la instancia más cercana a los ciudadanos y cuya gestión afecta directamente a su calidad de vida. La principal finalidad de la Generalitat Valenciana es colaborar para que los entes locales puedan alcanzar los fines que les señala la ley.

La senyora presidenta:

Moltes gràcies, honorable conseller.

En representació del Grup Parlamentari Socialista-Progressistes, té la paraula l'Il·lustre Diputat Senyor Sanus.

El senyor Sanus Tormo:

Gràcies, presidenta.

Senyories.

Senyor conseller, ha sigut densa la seua intervenció, perquè també és molt complexa la seua conselleria. No debades aglutinar Administracions Públiques i Justícia suposa ja un esforç per a vosté i per a tots els qui hem de seguir el dia a dia en la seua acció. I hui ens ha exposat el que vol que siga la seua acció de govern al front de la conselleria i que obligarà a tot nosaltres a seguir-lo de prop i a anar comprovant com es fa, i el compliment, l'eficàcia o ineficàcia de tot allò que vosté vol fer al front de la seua conselleria.

I ens ha donat bones notícies i horroroses notícies. Vull esmentar-la ara per a començar dient-li que lamente moltíssim el que m'ha paregut entendre de què pensa dissoldre el Consell Metropolità de l'Horta. M'ha paregut entendre que és una institució que està excessivament polititzada segons vosté. Acabaré pensant que quan l'esquerra suma més vots que la dreta es polititzen les coses; quan és la dreta la que governa estem els grups del drets democràtics i constitucionals.

Mire vosté que nosaltres volíem canviar el Consell Metropolità, però per a incrementar-li les competències que anava a tindre, sobretot en matèria de planificació estratègica i territorial. Però la suma no els ha eixit i ara dissolen. I anuncie casus belli en el tema. Clarament. Utilitzarem els mitjans al nostre abast, polítics i legals per a impedir-lo. I sàpiga, i no li càpiga la menor de les dubtes, que en tornar a governar, si vostés són capaços de dissoldre-ho, el tornarem a crear amb més competències.

En la resta. I dic bones perquè pareix una contradicció estar parlant d'allò, i efectivament parlar, i done per bo, la voluntat d'impulsar el pacte local. Quan una organització supramunicipal es posa a funcionar amb una marcada voluntat de contribuir a millorar el que són les relacions metropolitanes al voltant de la nostra capital suposa que la reacció és la dissolució en compte de trobar formules dialogades que permetan racionalitzar, millorar i inclús, si hi ha problemes, resoldre'ls des del diàleg i des de la concertació.

Tot el que afecta al municipalisme, i vosté ho sap molt bé, va bé en la mesura que es correspon amb el diàleg i amb la concertació, molt mal quan va al fil de la confrontació. Li invite, per tant, a reflexionar i a obrir la via de la concertació i la via del diàleg i de la construcció, en compte d'agarrar el camí fàcil de l'abolició o de l'eliminació.

I deixe per a després el tema del pacte local. Però com m'ha impactat molt l'expressió i la decisió de vostés he volgut començar per ací.

Parlem de justícia i reconeguem, com no, que les competències són limitades. Però entenc que el govern valencià no pot quedar-se a intervindre en la justícia com un mero espectador o de actor d'accions, de dotacions, que es corresponen en accions immobiliàries per a provocar dotacions que són imprescindibles, no ho discutisc, però que d'alguna manera faria falta fer alguna cosa més.

El Pla d'infraestructures, el pla director, ens diu que està pràcticament acabat. Jo crec que era una decisió necessària. Però m'haguera agradat més que s'haguera correspost, de veres, en una anàlisis previ de la situació. Jo crec que si podem constatar que la sensació de la gent, dels ciutadans i ciutadanes i inclús de membres del que seria l'administració de la justícia, és que no acaba de funcionar i estem provocant una altra reforma, serà perquè no sols basten les dotacions i els mitjans sinó que aquí està fallant alguna cosa més.

I jo li demane al govern, al Govern Valencià, que continue amb el seu pla, evident, però també que faça un diagnòstic previ de la situació i que implique en ell a tots els implicats. És necessari fer una enquesta general; és necessari que jutges, magistrats, advocats, ministeri fiscal, procuradors, etcètera, opinen i parlen del tema. És necessari, perquè així estarem assegurant que la inversió, que aparentment sempre és rentable, en aquest cas serà realment eficaç i operativa. I crec que això és el que està en este moment demandant el conjunt de ciutadans, que volen una administració de la justícia ràpida, perquè si no és ràpida la justícia no és justícia.

Jo crec que seria important, per tant, que en eixa decisió de fer un diagnòstic haurien de tractar de determinar els rendiments efectius i reals que l'actual servei públic de la justícia està oferint. Si no tenim una anàlisi certer de la medició del treball realitzat per cadascú dels integrants del servei públic, mai sabrem si la direcció elegida en allò pressupostat, en dotació de mitjans, en creació de noves seus judicials, estarà realment contribuint a pal·liar els extrems que són denunciats. I sé que em pot dir: "mira, sistemàticament una justícia ben dotada és una justícia eficaç". No. Haurien proves que es podrien posar damunt la taula amb el que es vindria a demostrar el contrari.

Crec i entenc que cal animar a continuar en el treball de millorar les instal·lacions. Però, a més a més, coordinant les accions en tots els estaments que han de vore en l'administració de la justícia per aconseguir l'objectiu que estic convençut que vosté vol, que és l'eficàcia i la satisfacció general dels ciutadans. Si no ho fem així, senyor conseller, entenc que continuarem tenint problemes d'insatisfacció. I ens pot ocorre a la millor el que en el meu poble, que com no hi ha una coordinació monten els despatxos ­ho he llegit en les actes de la sessió, en el diari de sessions, que algú preguntava d'Esquerra Unida al respecte del tema- i no es que van inaugurar dos ordinadors, era fals això; es van inaugurar uns despatxos per als fiscals i hem estat dos anys sense fiscal amb els despatxos acabats. És eixa la reflexió que m'obri com a ciutadà i que a la gent li escandalitza. ¿Com es poden fer instal·lacions per a fiscals i estar més de dos anys sense fiscals amb els despatxos totalment acabats i equipats? Entenc que això és obvi que forma part de la seua voluntat de canvi, però tinc l'obligació de dir-li-ho. Són tantes i tantes les coses que ha dit que anem a intentar centrar, almenys en el que crec és fonamental.

Mire, parlar de què s'ha de fer una administració eficaç, responsable, interrelacionada, moderna, transparent, pròxima al ciutadà, que faça que la burocràcia siga el medi i no el fi, que anime al que és l'acció econòmica, el paper dels ciutadans, que l'aproxime de veres al coneixement, que utilitzem les tecnologies, està estupend. De tot això poc se li pot dir. Animar-lo a continuar en la línia. Però és ben debò que vosté haurà de reconéixer. que ha dit alguna cosa que ha agradat, que m'ha agradat: plantejar la formació del que són els funcionaris per tal de què senten realment la part viva d'esta administració; com són 80. 000 funcionaris, senyor conseller, són molts i haurà de tindre'ls en compte per a què realment se senten incentivats, animats, il·lusionats en la faena. Ha d'augmentar l'oferta de formació i promoció, perquè incorporació de tecnologia sense formació de la mà d'obra és impossible. I eixe al·licient que vol donar està molt bé.

Però també m'ha preocupat i molt el que m'ha volgut dir al plantejar-me el model de cossos. Això haurem de seguir-lo molt de prop, perquè pareix de veres que suposa un retrocés respecte al estatus actual que parlem de llocs de treball. I vull seguir-lo de prop per tal de vore com pensa desenrotllar allò per tal de en el seu moment plantejar-li-ho.

Però és cert que hi ha moltes més coses que fer en el seu departament i que entenc que ha de fer-les i a més el més aviat possible. Mire, el diàleg social amb els representants dels treballadors és imprescindible, amb els representants dels funcionaris és imprescindible. I s'ha d'atendre tot allò que vinga a contribuir a establir el criteri d'incentivar al treballador. Però li dic més. Hi ha plans d'ocupament que encara no han vist la llum. I podrem parlar l'aplicació de noves tecnologies, processos informàtics, etcètera. Però, mire, aquí està l'IVIA, l'Institut Valencià d'Investigacions Agràries, com un pla d'ocupació encara per executar. I vaig a dir-li més plans d'ocupació per executar i que requereixen d'una acció que li demane que siga urgent i ràpida, perquè, efectivament, contribuiria a crear el millor clima social. (Inintel. ligible) . el plan de empleo menor. El Pla d'ocupament forestals, mediambientals i zeladors forestals, el Pla d'ocupament del col·lectiu de telefonistes, el Pla d'ordenació de recursos del personal transferit en el seu dia a l'empresa publica del Sepiva, i tants i tants altres que poden configurar una decisió.

Mire, han d'estar, jo crec que satisfets també. I crec que ha d'abordar amb serietat i amb rigor, i li anime a fer-ho, la taula de la negociació, perquè s'ha de parlar també de les retribucions. El personal docent de la Comunitat Valenciana és el qui pitjor retribució de tot l'estat espanyol. I això s'haurà d'abordar amb serietat per tal d'establir criteris d'homologació en la mesura d'allò possible.

Jo crec, en definitiva, que, senyor conseller, en matèria de personal és clar que s'haurà fet molt, però no li recomane, ni li desitge que torne a ocórrer el que ahir va tindre transcendència. I és que a vosté.

La senyora presidenta:

Senyor Sanus, li pregue que vaja acabant.

El senyor Sanus Tormo:

. i tots s'assabentàrem a través dels mitjans de comunicació, que una sentència li obligava a vosté a acomplir una altra sentència. És greu eixa falta de voluntat. Sé que em dirà que no i en la rèplica li ho aclariré, perquè interpreten eixa sentència lògicament mirant i agranant cap a casa. Però ho deixe per al final el pacte local i amb permís de la presidenta voldria fer-lo, com no.

L'assemblea de Castelló va fixar uns criteris claríssims, no un pacte local. Es va encetar el procés, per a mi, per a les forces progressistes almenys, que estaven donant el suport al començament del que enteníem que era transcendental per a la societat valenciana, perquè era transcendental per als municipis valencians. Perquè el municipalisme valencià. .

La senyora presidenta:

Senyor Sanus, ha esgotat el temps.

El senyor Sanus Tormo:

. estava ja d'alguna manera fart d'escoltar que estàvem davant d'un fet permanent de què és l'hora dels municipis. No hi haurà modernització de l'administració, ni de la societat valenciana en tant el municipalisme no ocupe el paper que li correspon en eixa societat i puga assumir les competències. I per això li recorde el que li he dit en públic i en privat: no hi ha més que eixa taula que vol encetar; posem damunt la taula tots els serveis que han de rebre els ciutadans, tots; entenguem quines administracions els presten i vegem quina és la que està en millors condicions de prestar-lo. A partir d'aquí estarem encetant un veritable pacte local, que serà tant com l'equivalent a redistribuir el mapa competencial en el que és la comunitat autònoma i haurem avançat de veres; haurem acabat amb situacions difícils per als municipis. Per què els municipis hem de pagar la neteja d'escoles? Per què els municipis hem de cedir terrenys si no són competències nostres? Eixos recursos ben dirigits podrien evitar inversions de la Generalitat en altra matèria. Evitem la duplicitat, busquen l'eficàcia i l'eficiència i trobarem el camí de la satisfacció.

Per a acabar en el mateix, presidenta. El president de la Generalitat, parlant del Consell Metropolità, va fer menció a Blair, però la decisió que heu pres, i tant de bo la canvieu, es correspon amb el mateix que va fer Margaret Thatcher en el que és l'àrea metropolitana de Londres.

Moltes gràcies.

La senyora presidenta:

Moltes gràcies, senyor Sanus.

En representació del Grup Parlamentari Esquerra Unida, té la paraula el senyor Ribó.

El senyor Ribó i Canut:

Senyora presidenta.

Senyor conseller, agrair-li la seua presència aquest matí. En el conseller de Medi Ambient se m'ha oblidat dir-ho i d'alguna manera és una descortesia. Voldria que quedara clar.

Jo començaria per justícia, perquè crec que és un tema nou d'alguna manera i, per suposat, hi ha molt que arreglar ací. En quin sentit? Crec que el tema de la justícia és un tema que la percepció de la ciutadania és d'una baixa qualitat en general. Vosté parla de seguretat i rapidesa, i crec que no és percebuda la justícia valenciana, i crec que ni la de la resta de l'estat, ni com a massa segura ni, per suposat, com a massa ràpida. És molt lenta i moltes vegades la idea de seguretat en el sentit que siga igual per a tothom, etcètera, etcètera, no és percebuda d'aquesta forma. Jo crec que és clar i que hi ha molt que fer. En aquest sentit, pot comptar amb la nostra col·laboració.

Ha parlat del tema de l'ús del valencià. Nosaltres pensem que la justícia valenciana continua sent una que podria venir definida perfectament per aquella vella cançó del tio Canya, perfectament per aquella vella cançó. Pràcticament l'ús del valencià és una cosa absolutament estranya a l'ús de la justícia i s'hauria de potenciar d'una forma decidida, entre altres coses, perquè hi ha persones encara que ho necessiten per a poder-se explicar d'una forma determinada, a més que el valencià és un tret fonamental per a nosaltres.

I la tercera idea que li volíem manifestar. Per suposat, hi ha unes fortes mancances en molts temes, ho hem constatat. Nosaltres li volíem manifestar que hi ha fortes mancances en mitjans humans en temes que fan que moltes lleis siguen quasi paper mullat. Em referiré concretament als temes mediambientals. La manca de fiscalies de medi ambient pensem que és un tema que fa que el delicte ecològic en aquest país siga una cosa pràcticament impune moltes vegades per no hi haver recursos suficients i perquè moltes de les denúncies s'arxiven per desconeixement o per impossibilitat després que puguen ser tirades endavant.

Bé. I entrant en els altres temes. He vist que ha parlat molt de noves tecnologies, de sistemes electrònics, d'informàtica, mitjans de comunicació. D'acord, estem d'acord. Ens sembla clar. Només ficar un tema que considerem important: cal garantir els mitjans de seguretat, que en aquests moments encara no estan garantits ni a nivell estatal ni amb les signatures corresponents, etcètera. Però sí que li voldríem fer la xicoteta reflexió que tenim la sensació que. almenys en el seu discurs apareix com que açò ho pot arreglar tot. Entenem que això no ho pot arreglar. Entenem que això és un camí important que ha d'ajudar, però que és imprescindible plantejar-se, per exemple, recursos humans com a ens instrumentals.

Mire, d'acord totalment en plantejar una estabilització del personal, però li volem recordar que si es mira les gràfiques de precarietat dels treballadors públics, vostés, el seu govern, a nivell de País Valencià i a nivell estatal, en són directament responsables de com creix la precarietat en la funció pública en els últims quatre anys. Algú en serà responsable, algú en serà responsable. I són vostés a nivell estatal i a nivell de País Valencià. La precarietat en la funció pública ha augmentat d'una forma molt important en aquests últims anys. Que es millore? Estupend. Compte amb nosaltres. Però que es millore, perquè s'està anant exactament en el camí contrari.

Ens ha preocupat tot açò que ha dit de canviar determinats cossos, etcètera. Ho veurem, però em sembla que no és un pas endavant. És un pas que recorda les velles concepcions. Ens ha donat aquest flaire, tampoc ho ha identificat massa. Tant de bo no siga d'aquesta manera. Sí que pensem que seria important que es complira en la funció pública la legislació sobre sanitat, sobre riscos laborals, que no s'està complint, senyor conseller. Pensem que seria un pas molt concret per a ajudar a dinamitzar la funció pública.

I, bé, ha parlat de potenciar l'administració pública, ha parlat amb goig de les diputacions. Nosaltres li voldríem recordar, per exemple, que seria bo que alguns hospitals, d'una vegada per totes, es transferiren ja al Servei Valencià de Salut. Seria bo, seria important. Nosaltres pensem que seria imprescindible.

Ha parlat bé de les mancomunitats, però mire per on ha abaixat el to de veu -jo crec que ni vosté es creia l'argumentació- i ens ha dit que un organisme com el Consell Metropolità de l'Horta estava polititzat -m'haguera agradat tindre un aparell de mesura del nivell de so per veure com vosté no s'ho creia-, estava polititzat i no complia les seues funciones. Escolte, qui l'ha polititzat? Qui ha governat este organisme els últims quatre anys? Qui l'està governant en aquests moment, senyor conseller? Mire, és terriblement greu que quan vostés fan els comptes d'un organisme i no els ixen els comptes per a governar-lo, el dissolen. Si este és el seu concepte de democràcia, si este és el seu concepte d'administració única, de potenciació dels ens comarcals, és clar no ens creiem absolutament res. Ens creiem que l'únic que l'importa, l'únic determinant és l'interés particular del seu propi partit en benefici, llaor i vanaglòria d'alguna persona, d'alguna alcaldessa, potser significara. La resta no importa absolutament res. Què passa amb els residus sòlids de l'Horta, que és un problema clau? No importa, no importa absolutament. Què passa amb el tema de les aigües? No importa. L'únic que importa és concretament determinades posicions de partit. I açò és el que passa, i vosté ho ha dit d'una manera molt clara. Mire, ens preocupa. Pot comptar amb la nostra confrontació més directa en aquest tema, perquè pensem que és una actitud intolerable democràticament.

La senyora presidenta:

Senyor Ribó.

El senyor Ribó i Canut:

Però, mire, li he de dir un altre tema que ens sembla important: tema d'extinció d'incendis. Atenció. Ha estat una política encertada, però, atenció, mire la gràfica de l'any 1999. Ara no agafe la del nou període de govern, perquè, clar, és que fa 80 o 90 dies que governa vostè. Si no, aplique la clàusula corresponent. No juguem amb els números, eh? Alguna cosa està fallant en l'extinció d'incendis enguany, alguna cosa està fallant. Hi hagut una profunda desorganització en els incendis simultanis d'Enguera i del Montgó. Fallen coses. En parlarem. Concretament tinc preguntes formulades en aquest tema.

En canvi, sí que li he dir que nosaltres recolzem en principi el seu plantejament respecte a la transformació de les brigades forestals en serveis d'emergència. Ens sembla una idea interessant, que en principi pensem que és una idea que cal potenciar, que és una idea cal desenvolupar. Les brigades forestals, per desgràcia, no estan complint una sèrie de funcions que podrien complir.

I de pacte local no me'n queda, però evidentment no s'ha. pensem que és un element que s'ha avançar en aquest tema i no s'està fent absolutament res. I vosté d'alguna manera ho ha donat com una cosa tancada. No. S'ha de desenvolupar i és un element clau.

Res més.

La senyora presidenta:

Moltes gràcies, senyor Ribó.

En representació del Grup Parlamentari Popular, té la paraula el senyor Rovira.

El senyor Rovira Jover:

La senyora presidenta:

Moltes gràcies, senyor Rovira.

Té la paraula, per a donar resposta conjunta, el senyor conseller.

El senyor conseller de Justícia i Administracions Públiques:

Gràcies, presidenta.

Senyories.

En primer lloc, vull agrair el to constructiu i seré de tots els portaveus que han intervingut dels distints grups parlamentaris. Crec que és un bon començ per al diàleg, per al consens i per a la negociació en temes tan importants com els que a dur endavant en esta legislatura la Conselleria de Justícia i Administracions Públiques.

Com han coincidit tant el portaveu del Partit Socialista com d'Esquerra Unida en el Consell Metropolità de l'Horta, ho contestaré conjuntament al final. I entraré en altres matèries crec que importants que també s'han fet referència.

En matèria de justícia, coincidisc plenament en algunes de les argumentacions que ja havia dit jo en el meu discurs i que s'han reiterat per part dels distints portaveus. En la justícia no sols fa falta el que és incentivar els recursos materials i humans, sinó anar a un model de justícia moderna, a un model de justícia més àgil. El que sí que dic és que les llistes d'espera de la justícia tenen un tractament distint perquè sempre cal compatibilitzar la seguretat jurídica amb l'agilitat. Però estem d'acord.

I jo he fet referència a algunes de les qüestions importants que volem desenrotllar, que no sols van referides a un pla de subministrament de recursos materials als distints òrgans judicials de la comunitat, ni fan referència tampoc al pla d'infraestructures judicials, sinó que fan referència al mateix model d'administració i justícia de la Comunitat, com és ­li deia- el pla Sercom, és a dir, el pla de servicis comuns per a tots els partits judicials i per a tots els òrgans jurisdiccionals, que va a minorar costs i va a guanyar en eficàcia dins de l'administració de justícia. O com la creació d'òrgans judicials en la Comunitat.

He de dir que les relacions del govern, tant en el Consell General del Poder Judicial com en el Tribunal Superior de Justícia de la Comunitat Valenciana, i els distints col·legis professionals implicats en la matèria, és absolutament excel·lent. Com a dada simplement dir l'última reunió en la ministra de Justícia en la que arribàrem ja a l'acord de crear tres magistrats més per a la Comunitat Valenciana, per a Elx, per a Castelló i per a València; que va a suposar crear dues seccions de l'Audiència provincial més, per exemple a València, o portar cinc nous jutjats com a Vinaròs, a Torrent, dos a Torrevella, o com el número 10 a Castelló. És a dir, que no sols eixa política del que és la incentivació dels recursos materials o d'infrastructures, sinó també unes noves formes d'apropament de la justícia al ciutadà.

He dit que anem a afrontar d'una manera també clara la reforma de demarcació i planta judicial. He dit que anem a racionalitzar les plantilles de la justícia per a guanyar en eficiència, per a guanyar sobretot en agilitat. I sobretot el tema del Plan Legal, o el Plan Renove quant a la informatització integral i global de tots els òrgans judicials, crec que està donant un bon resultat. I quan el programa Libra estiga ja implantat en tots els òrgans judicials, crec que va a donar també uns resultats per eixa optimització que estàvem dient.

De tota manera en l'any 1998 s'ha reduït un 2% el que és el treball acumulat pels òrgans judicials de la Comunitat Valenciana, el que vol dir que este tipus de polítiques ja estan portant uns fruits positius. De totes maneres, dir que eixa col·laboració en el Consell General del Poder Judicial, i en eixes comissions mixtes i en el Tribunal Superior o en el Ministeri de Justícia, estan comportant una implicació directa en el que és eixa agilitació i en el que és fer una justícia adequada al que la societat moderna exigeix. Per tant, coincidim en eixos plantejaments, i espere que estos programes i estes accions de govern que acabe de dir puguen al final fer complir estos objectius.

Ha parlat el portaveu del Partit Socialista que la formació és un tema absolutament imprescindible. Jo en totes les competències de la conselleria he fet una referència especial per a la formació. És imprescindible fer una formació per a tots els treballadors, no sols en matèria de funció pública o en administració general com estàvem dient, sinó fer una formació destinada a l'especialització de cada lloc de treball en l'administració pública. Ací estem plenament d'acord, i per tant la incentivació de tots els programes i accions formatives és una cosa que està molt present en l'acció de govern.

He parlat també del que s'intenta és d'incentivar al funcionari, d'incentivar al treballador de l'administració pública. Cal incentivar-la i cal donar-li, sobretot, també eixa inquietud per superar dins del que és la carrera professional o la carrera funcionarial. I crec que cal fer polítiques noves en eixe sentit per a poder aplicar a través del diàleg en les organitzacions sindicals com s'està fent.

Ha anomenat els plans d'ocupació del Ivia, o del Menor, o dels agents forestals, etcètera. Sap molt bé la seua senyoria que en tots els plans d'ocupació anomenats ja hi ha uns esborranys de treball. Que en estos moments ja alguns des del mes de març i des del mes d'abril del present any tenen les organitzacions sindicals, i que en l'última reunió en les mateixes s'ha fet una programació de treball per a este trimestre, precisament per a donar-li una agilitació a estos plans d'ocupació. Una vegada estiguen acabats de negociar en les forces sindicals es portaran endavant.

Ha parlat també de la sentència respecte a les ajudes socials. Vosté sap perfectament que el que s'ha dictat és un acte que requereix que comparega l'administració, per a dir precisament el compliment de la sentència que en el seu dia es dictà. Per tant, no n'hi ha cap novetat a eixe respecte. I el que sí que hi ha és una negociació en els sindicats, per a què l'acord, que lògicament cal complir de la sentència, siga el més beneficiós per a tots els treballadors implicats.

Ha parlat del pacte local, i crec que la seua senyoria i jo hem mantingut en moltes ocasions debats llargs, i jo crec que en profunditat, respecte al pacte local i respecte al paper que ha de jugar l'administració local. Estic convençut que seguint les polítiques de consens i de punts d'encontre com han portat fins ara, podrem fer realitat l'execució i el desenrotllament d'eixe marc, d'eixe acord que la Federació Valenciana de Municipis i Províncies, en l'assemblea de Castelló, arribàrem, de totes i cadascuna de les forces polítiques, tant parlamentàries com extraparlamentàries que en aquell moment estàvem reunides.

Per tant, estableix que el marc genèric de la Llei de Règim Local, la comissió de col·laboració de la Generalitat en els ens locals, per a precisament impulsar i desenrotllar el pacte local, crec que són dos passos fonamentals que hem de portar endavant, i que deuen de contar en la participació plural de totes les forces polítiques. Perquè administrar i vertebrar territorialment la nostra comunitat és una cosa que no es pot fer sense contar en el municipalisme valencià. En eixe sentit estem totalment d'acord, i jo el que una vegada més pose a disposició són eixes polítiques de consens i de negociació per a poder dur endavant els acords que hem estat parlant.

Respecte al senyor Ribó, parla que, i agrair-li sobretot la col·laboració manifestada en esta tribuna en els projectes i en les accions de govern manifestats en la meua exposició, parla de la preocupació en justícia. En justícia en la que, lògicament, hi ha que avançar. No volguera caure en cap joc floral quan li dic que en estos quatre últims anys s'ha fet una xicoteta revolució a la Comunitat Valenciana en matèria de justícia. I s'ha fet, sobretot, en base a una política de col·laboració en els jutges, en els magistrats, en el Consell General de Poder Judicial, que al cap i a la fi, i en tots els treballadors implicats, que al cap i a la fi deuen tindre la seua corresponsabilitat junt a l'administració per aconseguir eixa justícia que tots volem.

Ha manifestat la seua preocupació de l'ús i promoció del valencià en l'administració de la justícia de la Comunitat Valenciana. He de dir-li que en l'últim Consell aprovà el Govern valencià un conveni en el Consell General del Poder Judicial, precisament per a l'ús i per a la promoció del valencià de tots els treballadors de l'administració de justícia. Com també s'aprovà un altre conveni, per a nosaltres i per al govern important, qual és en matèria de dret civil o de dret foral valencià. Crec que són matèries importants, no solament la promoció i l'ús, sinó també la recuperació d'eixe dret foral o d'eixe dret civil valencià. I li insistisc, en l'últim Consell s'aprovaren dos convenis per a firmar en el Consell General del Poder Judicial.

Compartir la seua preocupació en polítiques mediambientals, i jo he fet referència en la meua intervenció, he dit que una de les noves especialitats que deu tindre també la policia autonòmica és un cos especialitzat dins del medi ambient. Crec que és important que siguem avançats, i li agraïsc el que coincidisca en algunes de les propostes noves que s'han fet en matèries d'extinció d'incendis, com puguen ser els grups d'emergència rural que crec que poden donar un bon resultat, i això l'experiència ens ho dirà.

També ha parlat vosté dels riscs laborals. Jo he anunciat que en eixa matèria, perquè hi ha una preocupació no sols del seu grup i del govern, sinó que entenc de tots els partits polítics presents en la cambra.

La senyora presidenta:

Un momento, un momento. Señor conseller, un momento. Per favor, pregue silenci als il·lustres diputats. Gràcies, pot continuar.

El senyor conseller de Justícia i Administracions Públiques:

Moltíssimes gràcies.

Estava parlant que en la meua intervenció ja havia anunciat un decret que marcara la composició, els mitjans i el funcionament dels servicis de prevenció dels riscs laborals, que també està en estos moments negociant-se en els sindicats, i que espere que en un breu espai de temps puga estar també aprovat. Per tant, és una preocupació en què coincidim, i en què estic d'acord que haurem de donar passos en voluntat política decidida, per a què el que són els accidents laborals, i sobretot el que és la prevenció d'eixos accidents laborals i el que és la formació de tots els professionals de cadascun dels rams i dels sectors, cada vegada tinga una major ajuda i implicació per part de l'administració. Eixe és l'enfocament que li hem donat i que anem a seguir donant-li.

Per últim fer referència a el Consell Metropolità de l'Horta. Jo he anunciat ací que. se va en el mateix to de tranquil·litat i de normalitat que crec que cal donar-li a totes les accions de govern, la dissolució o la supressió, com vulguen dir-li, del Consell Metropolità de l'Horta. Que no havia d'haver en cap moment i en cap cas sorprés a les seues senyories, almenys a les senyories que ja estan més d'una legislatura ací en esta cambra.

Vostés saben que jo fou el ponent quan la modificació de la Llei del Consell Metropolità de l'Horta de l'any 1995, i que ja en esta mateixa tribuna anuncií en reiterades ocasions, que el millor que es podia fer en el Consell Metropolità de l'Horta era el suprimir-lo, el dissoldre'l, perquè és un model caduc, és un model desfasat que no respon a les exigències actuals d'una àrea metropolitana. I sobretot perquè no té capacitat de finançament conforme està articulat en estos moments.

És a dir, la coherència política no és d'ara, sinó és ja de l'any 95 quan es debatí la reforma o la modificació de la Llei del Consell Metropolità de l'Horta. A més, el programa electoral del Partit Popular diu també molt clarament en matèria d'administració local, que un dels objectius també que teníem previstos era el dissoldre el Consell Metropolità de l'Horta; un programa electoral confirmat per més d'un milió vuitanta mil valencians, i que crec que devem, com tota la resta, de portar-lo endavant.

Per tant, ací no estem fent res que no hàgem dit en coherència política que portem en el programa electoral, i que no diguérem ja en l'anterior legislatura. I que la seua senyoria sap que per falta d'una majoria parlamentaria per a dissoldre'l no poguérem fer-ho en la legislatura del 95 al 99. Però que es manifestà en reiterades ocasions en esta tribuna pel Grup Parlamentari Popular, i es manifestà en reiterades ocasions, i com he dit s'expressà en el programa electoral. Per tant, coherència política, dita ara i dita fa quatre anys, que si haguérem tingut eixa majoria i els nostres socis de govern aleshores l'hagueren recolzat, s'haguera dissolt estant governat per, en este cas pel Partit Popular que sustenta ja el govern.

I no estem fent altra cosa que no feren ja en el seu moment el País Basc o Catalunya. No estem fent altra cosa, canviar un model caduc, desfasat i transformar-lo, que és el que he dit en esta compareixença a les seues senyories, transformar-lo en una nova realitat, que tinga una capacitat de gestió més àgil i de finançament més adequada i més oportuna per al que l'àrea metropolitana de València es mereix. Per tant és canviar un model caduc. I estem jo crec que absolutament tots d'acord, i si no jo invite a les seues senyories a què agarrem el Diari de Sessions de quan es féu la modificació de la Llei del Consell Metropolità de l'Horta, que crec que és prou clarificador de totes les paraules que jo acabe de dir.

Diu el portaveu del Partit Socialista que el Partit Socialista també volia canviar el Consell Metropolità de l'Horta però per a incrementar-lo. No és precisament això el que feren en els vots del Partit Socialista l'any 95, no és precisament això, sinó que pràcticament li reduïren totes les competències, competències en urbanisme, competències en transports. Però no és perquè li les llevaren. És que des de la seua creació no n'havia desenrotllat ni una de les competències que tenia encomanades. I s'aprovà eixa llei no ampliant-li precisament que es vol ara les competències, sinó l'any 95, el Grup Parlamentari Socialista, el que féu fou reduir dràsticament les competències que portava el Consell Metropolità de l'Horta. I estaven tots d'acord en el seu moment que hi havia que fer un canvi del model i de gestió, i que calia fer un canvi dins de l'àrea metropolitana, solucionar-los els seus problemes de finançament, fer una administració metropolitana molt més àgil.

I allò que es diu és que transformem entre tots des del diàleg, des del consens, que transformem eixa realitat actual en una realitat més moderna, en una realitat molt més eficient que té actualment. I jo invite a tots els grups de la cambra que així siga, que entre tots busquem el model més adequat, com ja es féu en altres comunitats autònomes, i ningú s'esgarre les vestidures, absolutament ningú. Crec que són coses absolutament normals, que es feren ja, com he dit, a Catalunya, al País Basc, que es feren en altres comunitats i que, per tant, cal transformar.

Nosaltres veiem una necessitat no sols per acompliment del programa electoral sinó per una cosa que per coherència política ja anunciàrem ací en l'any 95 quan es féu la modificació, i que no poguérem dur endavant per falta de majoria parlamentària.

Per tant, crec que, el to, el mateix, el de tranquil·litat i el d'estendre la mà al diàleg i al consens, i entre tots buscar la forma d'organització de l'àrea metropolitana que servisca millor als interessos generals dels importants habitants que viuen en ella.

Jo espere que, a pesar de la confrontació directa manifestada per alguns grups parlamentaris en este tema, siga una confrontació política, lògicament, que és lloable i és, lògicament, acceptada, però que siga en un to constructiu, que siga en un to de participar en una cosa que al final siga beneficiós per a tots.

I no és que el Consell Metropolità de l'Horta passe ara a poder-se governar amb una nova majoria, és que ja ho déiem en el 95 i la majoria la teníem nosaltres en el Consell. Per tant, és una prova inequívoca que no ens mou en absolut eixos plantejaments demagògics que es puguen dir ara en esta tribuna, ni molt menys; ens mou l'interés que per una vegada allò que és la gestió de l'àrea metropolitana es faça amb eficàcia, amb eficiència i sobretot es faça pensant en els interessos generals dels que viuen en ella.

Gràcies.

La senyora presidenta:

Moltes gràcies, senyor conseller.

Per a rèplica, en representació del Grup Parlamentari Socialista-Progressistes, té la paraula el senyor Sanus.

El senyor Sanus Tormo:

Gràcies, presidenta.

Gràcies, conseller.

Li deia abans, senyor conseller, que jo he tingut un lapsus: no començar, com és tradicional i per cortesia, felicitant-lo, i a més, des del desig sincer que encerte en la seua comesa com a conseller. I sap que a més en el to del diàleg trobarà sempre la col·laboració.

Ara bé, començava vosté parlant aquí de la paraula, estem en la casa de la paraula i gaudim d'un bon ambient i gaudim d'una bona voluntat de construir alguna cosa més que paraules: fets. I la capacitat per a construir fets ens la dóna també la capacitat i voluntat de debatre des de l'ordre que toca.

En el Consell Metropolità jo li invite, des de l'acció de la paraula, que reflexione només en un punt. Ha dit vosté que ho tenien en el programa electoral i que la majoria que han obtingut els dóna la legitimitat per a fer-ho. No ho he discutit, però pense una qüestió: han perdut en el Consell Metropolità de l'Horta, i si han perdut serà perquè la gent no està d'acord amb eixa part del seu programa electoral. Reflexione, i a partir d'ahí entendrà que crec que estem amb raó i amb base per a poder-li dir: dialogue, trobe un camí de consens i vorà com al final eixim amb el bon camí.

Li mantinc la decisió de plantejar-li la batalla fins al final, amb allò que és la valentia i la gallardia amb què cal que fer les coses en què un creu. Però també és de veres que mantinc allò que ha demanat vosté: que la paraula siga allò que prevalga de veres, en condicions de construcció.

M'he quedat, com pot imaginar-se, en el tema del pacte local amb molt que ha dit. En el tema d'incendis no ha pogut ni abordar-ho, però també vull dir-li que en algun moment parlarem del tema, parlarem d'eixe cos únic de bombers de la Generalitat i parlarem d'alguna acció més que entenc com a imprescindible per a garantir l'eficàcia que tots desitgem, i vosté també.

I del pacte local, hem treballat junts, cert és, però hem de continuar avançar. En aquest moment els municipis, i dic en el conjunt de l'estat espanyol, continuen a molta distància de la resta de municipis de la Comunitat Europea, i això ens preocupa. L'assemblea de Castelló la considere un èxit de concertació. La futura llei de règim local li invite que siga concertada, pactada i que siga l'instrument, l'eina de faena que tinguen els municipis per a enfrontar-se al nou mil·leni. Crear un fons de cooperació municipal significa un pas endavant important. L'acord de Castelló dotant-nos de 5. 000 milions de pessetes als municipis, en el futur pressupost que espere i estic segur que complirà vosté en eixe ordre ens garanteix la possibilitat ja d'anar avançant. Però crec que no estem només demanant diners, estem demanant que es clarifique allò que és el mapa competencial, que ha d'evitar eixa duplicitat que hem dit que és negativa. Vosté parla de modernitzar l'administració, fer-la eficaç, fer-la eficient, fer-la rendible, fer-la transparent, i això és el que suposa el pacte local, contribuir d'un mode decidit a evitar duplicitats, a evitar sobrecostos i a ser rendibles en tot ordre. I per a això haurem de posar en la taula de la concertació tots els serveis que han de rebre els ciutadans i buscar l'administració que està en millor condicions per a prestar-los i dotar-la de recursos.

Li agrairé, conseller, i ho he dit en repetides ocasions en la seua presència en les sessions de treball comú, que no s'òbriguen més programes des de la Generalitat que impliquen accions pressupostàries plurianuals i que afecten als serveis, fonamentalment serveis socials, que després canvien el rumb del programa i els municipis ens trobem amb la desagradable sorpresa que hem de continuar prestant-lo perquè hem creat una necessitat i no tenim cap cobertura financera per a prestar-lo. Eixa situació és la primera que també ha d'abordar vosté, i sap que a més crea verdaders problemes a totes les corporacions locals. Invite a eixa reflexió.

I per últim, li he dit malament abans: una sentencia. Té raó. És un auto, però un auto que li obliga, i quan un auto es dicta es dicta per alguna cosa, perquè una de les parts entén que vostés han incomplit allò que una sentència del Suprem deia, i per això els obliguen en quinze dies a aportar i a comparéixer per tal de poder constatar. Ja sé que vostés han dit que sí que han complit, però em sembla que els sindicats demà van a dir-li que no és de veres. I per tant, la compareixença eixa estarà alguna cosa més que justificada.

Moltes gràcies.

La senyora presidenta:

Moltes gràcies, senyor Sanus.

En representació del Grup Parlamentari d'Esquerra Unida té la paraula el senyor Ribó.

El senyor Ribó i Canut:

Senyor conseller.

Comentar algunes idees en aquesta rèplica, perquè em sembla important.

Ha comentat vosté allò de la xicoteta revolució en els temes de justícia. Bé, nosaltres esperem que arribe algun dia als temes mediambientals, perquè aquesta revolució, xicoteta revolució, amb moltes cometes, en els temes mediambientals no ha arribat encara en absolut, i li he fet una referència molt clara perquè crec que és una de les assignatures pendents i importants al nostre país. Per exemple, quan en una marjal algú l'aterra, que és un delicte ecològic, es puga anar ràpidament, amb la rapidesa i la seguretat que faça falta, però es puga anar ràpidament i algun dia es faça complir la llei en els temes mediambientals. Açò és important. És important a Pego­Oliva, és important a Oropesa, és important en molts llocs, i s'hauria de poder aconseguir prompte, al més prompte possible.

Jo li volia comentar en el tema dels riscs laborals. D'acord, però jo li vull reiterar que un dels problemes fonamentals de la funció pública és l'augment gravíssim de la precarietat laboral dels treballadors de la funció pública, i li reitere que ha augmentat de forma molt important aquests quatre anys. I d'acord, si vostés van a treballar en sentit contrari, estupend, però li he de reiterar que vostés són responsables directes de l'augment de la precarietat, són responsables, entre el seu govern, l'anterior govern, evidentment, que vosté recolzava com a diputat, i el govern estatal. I açò, per exemple, les enquestes de població activa ho posen de manifest. Ho pot comprovar vosté per exemple analitzant la taxa de precarietat laboral de les enquestes de població activa en els treballadors de la funció pública valenciana o estatal i ho veurà. I fa una xicoteta gràfica d'eixes que en fa tan boniques en incendis i ho veurà ràpidament. És claríssim.

El Consell Metropolità de l'Horta no és cert que siga un model caduc i desfasat. Si hi ha una cosa caduca i desfasada és una cosa que vostés defensen com són les diputacions, que és un model del segle passat, a vegades amb connotacions fins i tot jo m'atreviria a dir parafeudals alguna vegada. Eixe sí que és un model caduc i desfasat, i vostés l'estan defensant però d'una manera claríssima, potenciant la província. Nosaltres pensem que les diputacions, en un model d'estat lògic d'administracions úniques, haurien d'anar desapareixent, passant a administracions amb mancomunitats, ens comarcals i per suposat donant més poder a determinades conselleries i potenciant-les. Pensem que este seria el camí, en els temes de sanitat, en molts temes, en tots els temes, en els temes de seguretat, en tots els temes. Mire, hi ha molts ens metropolitans al llarg del món, i hi ha estudis que posen de manifest que això no és un ens ni caduc ni desfasat. Això és una justificació, senyor conseller.

Vosté ha parlat abans de dissoldre, i no ha fet cap menció més. Ara parla de dissoldre i de reorganitzar. Què va a fer, primer dissol i quan arribem a un acord reorganitzem? Però mentrestant hem dissolt. O va a dissoldre i reorganitzar a la vegada? Em sembla important la pregunta, perquè clar, vosté en la primera intervenció l'únic que ens ha dit és: "per decret dissolem". Evidentment, per decret no es pot fer. "Dissolem el Consell Metropolità de l'Horta". Si va a reorganitzar les funcions m'interessaria que ho diguera. Ho va a fer a la vegada o primer prevenim el perill, que és el que ens importa, el perill que alguns canvien la forma, el qui governa en aquest organisme, i després ja vorem què passa?

A nosaltres ens sembla molt perillós. S'està jugant amb el tema dels residus sòlids, senyor conseller, de l'àrea més important del País Valencià. S'està jugant amb el problema de l'aigua de l'àrea més important del País Valencià. No es pot jugar amb aquestes coses, no es pot jugar. Aleshores, nosaltres entenem que este tema és un tema molt seriós i molt preocupant.

I mire, acabe amb una idea. Nosaltres estem d'acord amb la idea de les brigades forestals, però sí que ens agradaria concretar cosetes. Complim primer, i estant d'acord amb la idea que li he mencionat abans, complim els compromisos que es van fer en els convenis col·lectius, que no s'estan complint, que aquestes brigades forestals en aquests moments tenen plantejaments de no complir les lleis laborals. I sap vosté que hi ha denúncies en les tres províncies, hi ha denúncies de les brigades forestals en les tres províncies per incompliment de la legislació laboral, per incompliment d'uns convenis col·lectius recolzats de forma entusiàstica en els mitjans de comunicació pel seu antecessor en la conselleria en aquell moment de Presidència. Arreglem aquestes coses. Que els cotxes que utilitzen passen una cosa a què estem tots obligats, les ITV, perquè és una qüestió de risc. Una sèrie de coses elementals.

I nosaltres estem d'acord a donar el pas, però primer arreglem elements fonamentals, senyor conseller, que després van en contra de la possibilitat de l'extinció ràpida dels incendis i ajuden que les hectàrees cremades. Aquesta manca de recursos i aquesta manca de respecte als acords són un dels factors que desorganitzen l'extinció dels incendis i fan augmentar després les estadístiques de les superfícies cremades.

Res més i moltes gràcies.

La senyora presidenta:

Moltes gràcies, senyor Ribó.

Per a donar resposta té la paraula el senyor conseller.

El senyor conseller de Justícia i Administracions Públiques:

Gràcies, senyora presidenta.

Senyories.

Senyor Ribó.

Mai he parlat jo ací de per decret eliminar el Consell Metropolità de l'Horta, entre altres coses perquè vosté té experiència en esta cambra i sap que això no és possible, ha de ser per una llei d'estes Corts Valencianes. Perquè si haguera sigut per decret segurament ja estaria suprimit i no estaríem parlant d'este tema. Per tant, entenc que ha sigut un lapsus i que vosté sap molt bé que ha de ser per llei, i ho he dit, i ho he dit per coherència política, per programa electoral i perquè no s'ha de portar a la sorpresa a ninguna de les seues senyories.

I dic que ho he de fer des de la normalitat democràtica, des del diàleg i des del Consell, que el govern estén la mà i que espere que tant el Partit Socialista com Esquerra Unida estiguen disposats a crear una nova realitat que jo insistisc caduca i desfasada; i que s'ha parlat, no només des dels bancs del Grup Parlamentari Popular, sinó també des dels bancs del Grup Parlamentari Socialista i des de la pròpia Esquerra Unida s'ha parlat moltes vegades, i vostés ho saben perfectament igual que jo que això és així, que és un òrgan que no funcionava.

Mire, li ficaré exemples clars perquè sembla que ara açò siga un poquet un tema tabú de la. No, si s'ha dit en esta trona, s'ha dit públicament i li ficaré alguns exemples. Mire vosté, del 13 d'abril de 1994, 1994: "El Psoe tiene claro que debe desaparecer el Consell Metropolità de l'Horta, sólo genera gastos y no reporta ningún beneficio a los municipios "; 23 del 4 del 94: "El Psoe quiere disolver el CMH por miedo a que caiga en manos de la derecha". Li puc ficar exemples: "La mayoría de los alcaldes socialistas son favorables a la disolución del CMH", 14 del 5 del 94. I li podia fer dos dossiers com este, dos dossiers com este de les manifestacions, no de dirigents d'un partit, sinó també de resolucions preses en congressos de partits concrets que hui estan manifestant totalment el contrari.

I jo no vull entrar en eixe tema, perquè entrar en eixe tema és entrar precisament a eixa confrontació que sembla que es busque amb la supressió del CMH i que el govern i la meua conselleria absolutament vol, sinó tot el contrari, buscar en el tema els punts d'encontre per a transformar el que és el Consell Metropolità de l'Horta. Però estem dient el mateix que els dirigents i diputats del Grupo Parlamentari Socialista en l'any 94 i en l'any 95 deien d'una manera molt més contundent que este conseller ho ha fet hui ací en la trona, molt més contundent.

Per tant, crec que el que hem de tindre és tots la coherència política i la valentia política d'afrontar les realitats com són, i no es tracta en este cas ni de majories ni de minories, es tracta d'elevar l'interés general dels ciutadans dins de l'àrea metropolitana de València, d'això es tracta. La mà està estesa, el tema està ací i jo li assegure que no està fet irreflexivament, està fet d'una reflexió de molts anys, està fet d'una experiència de molts anys, està fet perquè s'entén que en estos moments és el millor per a la gestió i per al finançament de l'àrea metropolitana de València.

Espere la seua ajuda i la seua col·laboració per tal de trobar la fórmula encertada que en el seu moment proposarà el govern.

Pel que fa a la resta, pràcticament ha sigut punts de coincidència o reincidir en un cosa que ja havíem parlat anteriorment. En els riscs laborals ja li he dit que és necessari aprofundir, ja li he dit que és necessari promulgar el decret i que és necessari aprofundir en la formació i en la prevenció dels accidents laborals. Estem totalment d'acord, senyor Ribó, estem totalment d'acord.

En allò que possiblement tenim una discrepància o un matís, perquè no arriba a ser discrepància, és el tema dels incendis forestals. Mire vosté, els recursos que ha ficat el Govern Valencià en estos últims quatres anys per a l'extinció d'incendis crec que s'han vist d'una manera clara i, sobretot, en estos incendis d'este estiu al que vosté feia referència. Parlava i ha fet referència i crec que alguna interpel·lació, alguna pregunta parlamentària té al respecte, que jo molt gustosament debatré ací amb vosté, hi havia 23 mitjans aeris en l'incendi d'Enguera. En la vida havien hagut no 23, sinó cap xifra que s'acostara a eixos mitjans aeris. Vosté sap que s'han augmentat d'una manera important i que han donat uns fruits molt positius. I no entraré jo a dir que ha sigut l'any més sec dels quatre anys més secs del segle, ni diré que pluviomètricament ha sigut el més sec de la dècada, li diré que en la pluviometria del 96 al 99 ha sigut inferior a la que n'hi hagué en el 91-95, que si ve el moment també ho debatrem amb tota la tranquil·litat del món.

El que vull dir és que hem portat millores a un sistema i a unes polítiques que s'han demostrat clarament beneficioses per a la prevenció i extinció d'incendis i que hem d'aprofundir perquè a cap govern li agrada apagar cap incendi, a cap govern, a cap govern li agrada apagar cap incendi.

Per tant, en eixes polítiques sempre sàpiga que van a ser benvingudes totes i cada una de les propostes que des del seu grup parlamentari faça a esta conselleria i faça al govern, com el president Zaplana ha reiterat en algunes ocasions en esta trona. Benvingudes seran i, sens dubte, sens dubte, que tindran el seu ressò i, almenys, tindran el seu estudi i la seua valoració, perquè jo crec que les polítiques mediambientals, que vosté ha insistit en elles, són absolutament fonamentals per al futur de la nostra comunitat, i, per tant, vegem si entre tots som capaços de seguir en eixa línia.

Per tant, ja dic, crec que han sigut més coincidències que divergències en alguns dels temes que hem parlat i, sens dubte, dir que en el Consell Metropolità de l'Horta espere el to constructiu i espere eixa col·laboració per a transformar una cosa que clarament hui no funciona i que, certament, els ciutadans sí que es mereixen que funcione.

La senyora presidenta:

Moltes gràcies, senyor conseller.

Se suspén la sessió que es reanudarà demà pel matí a les deu, a les deu, no a les deu i mitja.

(Se suspén la sessió a les 20 hores i 10 minuts)

