Ple de les Corts Valencianes realitzat el dia 15 de juliol de 2020. Comença la sessió a les 10 hores i 3 minuts. Presideix el president de les Corts Valencianes, senyor Enric Morera i Català. Sessió plenària número 20.

El senyor president:

Molt bon dia, senyories.

És un plaer, com sempre, tornar-nos a vore i reunir en el marc del Ple de les Corts Valencianes, el número 20, i en esta nova presència de diputats i diputades.

Senyories, anem a donar pas al primer punt de l'ordre del dia. Abans dir-los que…

Sí, senyoria? Un segon. Per a què demana vosté la paraula, senyoria?

La senyora Criado Gonzálbez:

El senyor president:

Moltes gràcies, senyoria.

Este tipus de qüestions s'han de plantejar en la Junta de Síndics, el dia que hi ha Junta de Síndics. I ahí, en connexió en tots els grups parlamentaris, podem tractar totes les qüestions que se vullguen…

La senyora Criado Gonzálbez:

El senyor president:

Moltes gràcies, senyoria. Moltes gràcies.

Anem a donar inici i indicar-los que, en acabar este primer punt de l'ordre del dia, llegiríem la declaració institucional que ahir, en la Junta de Síndics, tots els grups parlamentaris van acordar que estaven d'acord. Per tant, llegirem la declaració institucional de les Corts Valencianes, de suport als artistes fallers i foguerers, en acabar este primer punt.

Validació o derogació del Decret llei 5/2020, de 29 de maig, del Consell, de mesures urgents en l'àmbit dels serveis socials i de suport al tercer sector d'acció social per la COVID-19 (RE número 19. 146, DOGV 8829)

El senyor president:

Donem la benvinguda a la vicepresidenta del Consell, l'honorable vicepresidenta i consellera, Mónica Oltra, perquè ens presente el Decret llei 5/2020, de 29 de maig, del Consell, de mesures urgents en l'àmbit dels serveis i de suport al tercer sector d'acció social per a la COVID-19.

Vicepresidenta, té vosté la paraula perquè en quinze minuts ens presente este decret llei. Quan vosté vullga, vicepresidenta.

La senyora vicepresidenta del Consell i consellera d'Igualtat i Polítiques Inclusives:

Moltíssimes gràcies, senyor president.

Senyories, molt bon dia.

Comparec hui, la primera volta en esta sessió, per sol·licitar de vostés la validació del Decret llei 5/2020, de 29 de maig, de mesures urgents en l'àmbit dels serveis socials i de suport al tercer sector d'acció social per la COVID-19.

Hem viscut moments molt durs, continuem vivint-los, de fet. I crec que parle en nom de totes i de tots si dic que tenim el cor en un puny per la incertesa d'un futur que ningú, a hores d'ara, és capaç de predir.

No està en les nostres mans predir este futur, però sí que està preparar escenaris, adoptar mesures i organitzar recursos per garantir sempre la millor atenció a les persones, la millor resposta possible, el manteniment dels serveis que garantixen els drets de tota la ciutadania.

Durant els mesos que ha durat l'estat d'alarma, s'han hagut d'adoptar decisions inèdites que han tingut sempre com a objectiu la preservació de la salut pública, combinada amb el manteniment dels recursos, els serveis i les prestacions en condicions de seguretat.

Quatre han sigut els objectius que han guiat estes actuacions. El primer, previndre, protegir i atendre les persones i col·lectius afectats per l'expansió del virus.

El segon, mantindre la prestació dels serveis de manera íntegra. Tercer, donar una resposta adequada a les noves situacions de vulnerabilitat. I quart, evitar que l'emergència sanitària siga també una emergència social, tant per a les persones com per a entitats i empreses.

I algunes d'estes mesures, per la potència de les decisions, han requerit la fórmula normativa d'un decret llei. Este decret llei que ara els presente, per tant, forma part d'un conjunt normatiu amb altres iniciatives, actuacions i mesures que des del govern valencià hem anat adoptant des del primer moment, amb l'objecte de limitar i contrarestar els efectes de la pandèmia.

En concret, respon a la necessitat d'actuar amb urgència en l'àmbit d'uns serveis públics que s'han demostrat essencials, com són els serveis socials.

Diré més, senyories, no solament els serveis socials com a concepte s'han revelat essencials, també les persones que els presten, i també, com no, les desenes de milers de persones, majoritàriament dones, que durant esta pandèmia s'han dedicat a coses tan necessàries com criar, cuidar i curar, les tres activitats imprescindibles per al sosteniment de la vida.

Senyories, les mesures de contenció i les limitacions a la mobilitat, derivades de l'aprovació del Reial decret 463/2020, de 14 de març, com també l'excepcionalitat de les diverses normes emeses pels poders públics per fer front a la pandèmia han alterat la normalitat en la prestació dels serveis públics, i més encara en la prestació dels serveis socials.

Això ha generat disfuncions greus en l'activitat d'eixos sectors, que en molts casos han hagut de reprogramar-se, no només per a poder prestar el servei en estes circumstàncies difícils que estem vivint, sinó també per tal d'atendre les urgències socials provocades per la mateixa crisi.

Per això, vull de nou agrair l'esforç als professionals i a les professionals dels serveis públics que han fet que disposem d'una xarxa col·lectiva d'atenció, cures i protecció, per fer front a la pandèmia i les conseqüències socials, econòmiques i culturals.

I també a les entitats del tercer sector d'acció social, que han acompanyat en aquest procés. El tercer sector representa una esfera clau en la societat, tant en la defensa de l'interés general, com en la gestió directa o en el disseny i concepció de recursos i espais comuns, per a garantir la igualtat d'oportunitats i el benestar de la població, especialment d'aquells col·lectius més vulnerables i empobrits.

També cal destacar que és un jaciment d'ocupació de qualitat, feminitzat, sostenible, amb valor afegit i no deslocalitzable, fonamental en l'economia valenciana.

Evidentment, la readaptació ràpida dels programes desenvolupats pel tercer sector complica l'execució i la justificació de les activitats realitzades en el marc de les subvencions atorgades per les administracions públiques.

Era materialment impossible reorganitzar les actuacions subvencionades i al mateix temps complir les obligacions administratives establides en el moment de la concessió, com si no haguera passat res. Recorden que la concessió de les ajudes no podia fer preveure aquesta pandèmia.

D'ahí es deriva la urgència d'este decret llei i de la seua finalitat, establir mesures de flexibilització per a afavorir el compliment del propòsit de les subvencions i evitar perjudicis a les persones i entitats beneficiàries.

Uns perjudicis que s'afegirien als efectes de la crisi que estem patint i que posarien en perill la viabilitat econòmica de les entitats del tercer sector implicades i d'un nombre important de llocs de treball, com també per descomptat la seua acció social.

Eixes mesures es concreten en un règim excepcional d'execució de les subvencions en l'àmbit dels serveis socials, que afecta les línies de subvenció que consten en l'annex i totes aquelles altres que s'aproven enguany per a entitats sense ànim de lucre en l'àmbit dels serveis socials, per pal·liar les conseqüències socials i econòmiques de la COVID-19.

En concret, s'adopten dos mesures: s'amplia fins al 31 de març de l'any que ve el termini de realització d'actuacions subvencionables dels projectes vinculats a les subvencions indicades.

I segona, s'anticipa el cent per cent de l'import concedit, i per tant, no s'aplica ni la limitació de l'article 171 de la llei d'hisenda pública del sector públic instrumental i de subvencions, ni de l'article 44 de la Llei 10/2019, de pressupostos de la Generalitat, per a l'exercici 2020.

Les línies de subvenció a què s'aplicarà este règim estan vinculades a les següents finalitats: el foment de la igualtat entre dones i hòmens, la promoció del moviment associatiu de les dones i la realització de programes dirigits a dones en situació o risc d'exclusió social.

El suport als programes i actuacions dirigides a aconseguir la igualtat i la inclusió del poble gitano.

El suport als programes i actuacions que contribuïsquen al benestar i igualtat de lesbianes, gais, transsexuals, bisexuals i intersexuals.

El suport a programes que contribuïxen al benestar de les famílies, en el marc de la igualtat en la diversitat, a la lluita contra els delictes d'odi i l'atenció a les víctimes i el finançament de programes de defensa i promoció dels diversos tipus de famílies, segons la seua estructura i composició: famílies nombroses, famílies monoparentals, famílies homoparentals, etcètera.

El suport a programes d'acolliment i intervenció comunitària per a la inclusió de persones migrants.

El suport a programes de desenvolupament comunitari que faciliten la inclusió social de persones o unitats familiars en situació de vulnerabilitat.

La promoció del voluntariat social.

El finançament de les despeses de funcionament dels centres de dia de persones menors d'edat, de titularitat privada, i la protecció social de xiquets, xiquetes i adolescents.

El finançament de programes d'oci i de temps lliure, dirigit a persones majors.

El finançament d'estades vacacionals programades per a la integració de les persones amb diversitat funcional.

El finançament del programa pilot de patrocini comunitari per a famílies refugiades en situació de reassentament.

El finançament de programes dirigits a la promoció de la salut de persones afectades per malalties neurodegeneratives.

El foment de les associacions juvenils i entitats prestadores de serveis a la joventut.

I finalment, el suport a les entitats sense ànim de lucre que, en l'àmbit dels serveis socials, desenvolupen actuacions per a pal·liar les conseqüències socials i econòmiques de la COVID-19.

Es tracta de línies de suport fonamentals, si volem una societat més cohesionada. Per això, este decret llei i els decrets que posteriorment el desenvoluparan, que són bàsicament els de concessió directa de subvencions, permetran adaptar millor els programes subvencionats a les conseqüències socioeconòmiques de la pandèmia.

Com veuen, senyories, este règim excepcional d'execució de subvencions en l'àmbit dels serveis socials s'emmarca en les polítiques d'emergència posades en marxa pel govern valencià, per fer front a la crisi que estem patint.

Unes polítiques que estan centrades especialment en garantir el dret fonamental a l'atenció social, que és clau en les actuacions del govern del Botànic. Unes polítiques que també s'han preocupat des del primer moment en protegir el tercer sector d'acció social dels greus efectes de la crisi, i preservar al mateix temps els milers de llocs de treball associats a aquest sector econòmic.

L'Organització Mundial de la Salut definix la salut com un estat complet de benestar físic, mental i social, i no solament l'absència d'afeccions o malalties.

Doncs bé, les mesures adoptades en este decret llei tenen com a objectiu garantir la salut de les persones en la seua concepció més àmplia, perquè les urgències sanitàries no ens poden fer oblidar les necessitats socials, perquè les unes i les altres conformen una societat sana, que és tant com dir una societat justa.

Per això, a més de garantir la salut pública, este govern també s'ha ocupat de garantir la salut social, que és indissociable de la primera, amb l'adopció de mesures com la que els he presentat i per a la qual, senyories, demane el seu vot favorable.

Moltíssimes gràcies. (Aplaudiments)

El senyor president:

Moltes gràcies, vicepresidenta.

Una vegada feta la presentació del decret llei, passarem a expressar el torn a favor d'esta iniciativa. No li consta a la presidència de la Mesa que hi haja ninguna posició en contra. Aleshores, una vegada fet el torn a favor de la iniciativa, passaríem a escoltar la posició de cada grup parlamentari.

Senyor Esteve, té vosté la paraula. Quan vosté vullga.

El senyor Esteve Aparicio:

Moltes gràcies, senyor president.

Senyora vicepresidenta, bon dia.

Senyories, bon dia.

Companys i companyes, bon dia.

I comence en estes paraules, companys i companyes, que em retrauen a un temps anterior en què jo estava en el consell de la joventut i vaig conéixer una persona prou important en la meua vida, que venia del món del sindicalisme.

I em va rebre ficant eixa paraula, company, companya. No, no parlem d'una amistat, no parlem d'una persona que tenim al costat. Parlem d'una persona amb la qual compartim alguna cosa més, amb la qual donem passos endavant i amb la qual fem un projecte vital, amb la qual volem transformar el nostre entorn.

I per això hui els dic companys i companyes. És una vivència comuna compartir la vida, com vos dia, i reconéixer-nos en l'altre, en qui tenim al costat, en qui caminem junts.

I d'açò hem d'aprendre molt del tercer sector, del teixit social, que estava… estava abans, estava abans de la crisi de la COVID, quan ja teníem una crisi. Ha estat durant la crisi de la COVID. I estarà i voldrà estar en el futur.

La realitat ha sigut que l'impacte de la COVID, de la pandèmia, ha generat més incerteses que llums, i el nostre paper hui és generar llum.

I jo crec que este decret, d'alguna manera, amb dos mesures molt concretes, ve a ajudar a portar llum, a portar un camí de xicotetes certeses perquè ningú pense que se va a quedar enrere, perquè tot el món sàpiga que anem a estar.

Les dificultats en l'activitat en el dia a dia del tercer sector són evidents. Han estat ací prou… prou entitats al llarg de la comissió de reconstrucció explicant-mos què els ha passat, com s'han adaptat i quines solucions han aportat en cada moment, i han assumit com a pròpies per a poder continuar en la seua activitat, que -no oblidem- és l'activitat que els dia al principi, la de companys i companyes, la de qui ningú quedara enrere, la de fer el possible perquè l'impacte de la pandèmia fora minimitzat en persones que probablement són els sectors més vulnerables de la societat.

I parlem de reconstrucció -i açò també és reconstrucció- com a eixida d'una crisi que, com he dit alguna vegada ja ací dins, ve dins d'una altra crisi que venia d'abans.

L'eixida de la crisi i la reconstrucció no podrà ser patrimoni de ningú. No serà del Botànic. I tampoc, per molt que ens entestem, serà d'aquestes Corts. Traurem un dictamen, traurem una sèrie de propostes i, sí o sí, hauran de ser les propostes de tota la societat valenciana.

Quan parlem de consens hui, quan parlem de persona, com dia abans, quan parlem de companys i companyes, hem de pensar en això: hem de buscar que les solucions que plantegem hui arriben a un acord col·lectiu, social que faça comunitat. I esta és la segona paraula clau que vull gastar hui, comunitat.

Quin va a ser el nostre paper, el paper de tota la societat en la reconstrucció? Jo els demane hui que no construïm el futur, que no construïm la reconstrucció amb solucions del passat, del segle passat.

És necessari que hui, demà superem l'individualisme depredador imposat pel neoliberalisme durant el segle passat. No ens servix ja la competitivitat com a motor social. No ens servix ja el jo, l'ego, l'ara.

Deixar de ser individus per a convertir-mos en persones, en persones que siguen companyes. Hem deixat també de ser massa per a ser comunitat. Ho he dit abans, «comunitat». Entenent la comunitat com una persona de persones, com un servei col·lectiu, des d'eixa empatia que he reclamat ací una i altra vegada des que hem començat a parlar de reconstrucció, de crisi, de COVID, de necessitat, de futur.

Apel·le hui a la coresponsabilitat, no només amb el vot a favor, que no tinc cap dubte que eixirà d'ací d'estes Corts, sinó amb el treball que continuem demà també, que continuem en la reconstrucció. Necessitem construir el futur des de l'empatia, des del reconeixement de l'altre, des de qui ho està passant pitjor.

Per últim, volia dir que cal posar en el centre a les persones -açò és una directriu botànica, que molt bé ha assenyalat la senyora vicepresidenta- i aprendre que criar, cuidar i curar són activitats bàsiques que permeten la vida. Que no se'ns oblide. Que no calga una altra crisi com aquesta, que no necessitem una bufetada de realitat per a entendre que, en la mesura que el món funcione cap avant, necessitarem no deixar a ningú enrere. Criar, cuidar, curar.

I acabe parlant un minutet del decret, perquè jo crec que està prou ben explicat. Encara que només aporta dos mesures, són dos mesures molt clau. La gent que s'ha dedicat en algun moment al tercer sector, al món de l'associacionisme, sap perfectament que tres mesos per a ampliar la capacitat de fer la possibilitat de presentar activitat, factures, etcètera… -no entraré en el detall- és molt important, i l'anticipació del cent per cent, més encara -del cent per cent de la dotació de les subvencions.

Vull dir, açò, més encara que les pròpies mesures, més encara que les paraules que estan dins d'eixe decret, el que vol dir, el que és un missatge clar és: no serem suficients, no serà suficient el govern, no seran suficients les Corts; necessitem també al tercer sector.

És un decret que m'agradaria dir que és molt made in Botànic, perquè ve d'una aposta d'augmentar les quanties. Des que el Botànic governa, les quanties d'estes subvencions que han rebut des del tercer sector no han deixat d'augmentar. Fins i tot s'ha apostat per l'estabilitat, per buscar en el consens social una manera de reconéixer el treball que fa el tercer sector, configurant una part de la tasca pública també. Per això parlava abans de la comunitat. No de la Comunitat Valenciana, sinó de la comunitat de persones -com els dia, una persona de persones.

I acabe demanant també -entenc que no va a haver cap problema- el vot favorable a este decret, que va molt més enllà que eixes dos mesures. Va cap a una reconstrucció que ha d'estar basada en no deixar ningú enrere, en fer comunitat.

Espere que hui siguem més companys i companyes que mai.

Moltes gràcies. (Aplaudiments)

El senyor president:

Moltes gràcies, senyoria.

Passarem a conéixer la fixació de posició dels grups parlamentaris sobre la validació o derogació del decret llei…, sobre este decret llei, el 5/2020.

I, en primer lloc, en nom del Grup Parlamentari Unides Podem, fixarà posició en nom del seu grup la il·lustre diputada Pilar Lima.

La senyora Lima Gozálvez:

Bon dia, senyories.

Señorías, ni siquiera las entidades del tercer sector que estamos comentando estaban preparadas para esta pandemia mundial que hemos sufrido. Pero hemos visto que sí que han estado más preparadas, más que cualquiera, para afrontar esta crisis. Y voy a explicarles por qué les comento esto.

Muchas gracias. (Aplaudiments)

El senyor president:

Moltes gràcies, senyoria.

Passarem a conéixer la posició del Grup Parlamentari Vox Comunidad Valenciana.

Fixarà posició, en nom del Grup Parlamentari Vox Comunidad Valenciana, la il·lustre diputada Ángeles Criado sobre el Decret llei 5/2020.

Quan vosté vullga, senyoria.

La senyora Criado Gonzálbez:

En Vox somos partidarios de que cada uno pague lo suyo. Paguen ustedes con su sueldo íntegro, dónenlo íntegramente a la causa del género que tanto les gusta. Háganlo, pero ya. Pero no impongan a los ciudadanos que tengan que poner su dinero en gastos puramente ideológicos. Dejen morir a esa bestia que han creado, bien únicamente por su fanatismo malintencionado. Los ciudadanos no lo quieren.

Muchas gracias. (Aplaudiments)

El senyor president:

Moltes gràcies, senyoria.

Passarem a… Sí, senyor, vol replicar a…? Des de l'escó mateixa? El senyor Carles Esteve vol fer una rèplica a la intervenció de la senyora Ángeles Criado.

Quan vosté vullga, senyoria.

El senyor Esteve Aparicio:

Seré molt breu, senyor president.

Sincerament jo esperava hui que almenys en este decret no haguérem de fer açò, sincerament ho esperava. Jo crec que ho hem dit més d'una vegada en esta cambra. El que espera la societat valenciana ara d'aquestes Corts no és açò que vosté acaba de fer, senyora Criado, és que arribem a acords, és que fem comunitat, és que siguem persones, que siguem companys i companyes. Li ho he dit abans i li ho torne a dir ara.

Deveres necessita vosté que expliquem més encara quina situació extraordinària estem vivint? Sincerament, creu que ho hem de tornar a explicar? Creu que hem d'anar al tercer sector que ha passat per ací, per la Comissió de Reconstrucció, a explicar-los quina és la situació extraordinària que ens du a presentar este decret, que du a la vicepresidenta a presentar aquest decret? Jo crec que no. I vosté segurament creu que no, però ha preferit vindre ací a dir açò.

I ens parla d'ideologia. Pues sí, senyora Criado, és ideologia, almenys és la meua ideologia, i probablement la de tota esta bancada, la de que ningú se quede enrere. Això és ideologia! Perquè se pot deixar a gent en el camí, i nosaltres no anem a deixar a ningú enrere.

També és ideologia fer comunitat, compartir amb el tercer sector les solucions. I esta és la ideologia del Botànic. I sí, és ideologia. Vosté podrà sumar-se o no sumar-se. És ideologia. Evidentment és ideologia, la igualtat és ideologia. Hem patit molts anys d'ideologia, molts anys d'ideologia que han deixat les dones, no un escaló, sinó dos o tres per baix dels hòmens.

I este decret ve a dir alt i clar que sí, és ideologia, feminisme és ideologia, igualtat és ideologia, i va a ser, per molt que a vosté li pese, la nostra ideologia, que som tots i totes exactament iguals.

Té vosté ací dos opcions: o sumar-se a açò, sumar-se a un futur en comunitat de companys i de companyes; o continuar en una posició de roca que no suma res, que no fa reconstrucció i que no aporta res al futur.

Moltes gràcies. (Aplaudiments)

El senyor president:

Moltes gràcies, senyor Esteve.

Sí, senyora Criado, vol? Pues continuarem en la fixació de posició. Sí?

Quan vosté vullga, senyoria, per a rèplica al senyor Carles Esteve.

La senyora Criado Gonzálbez:

Parece ser que ustedes no han leído la tabla 12, o sea, no han tenido en cuenta el informe del Síndico de Agravios, no lo han tenido en cuenta, no lo han leído. ¿Han mirado la tabla 12? Ahí están las quejas de los ciudadanos por las cosas que les afectan, los problemas que tienen. ¿Saben en qué puesto está las quejas por ideología de género e igualdad? Pues mire, hay 31 puestos. Señora Oltra ¿usted lo sabe? Pues mire, el 31, el 31, al ciudadano no le importa este tema, (aplaudiments) no le importa. No hay mayor prueba de que el problema de género lo han creado ustedes porque les interesa. Al ciudadano no le importa, hubo una queja, miren el informe, aunque entiendo que a la señora Oltra no le interesará verlo mucho porque deja bastante mal a su conselleria.

Entonces, mi pregunta es: ¿por qué no ayudan ustedes a las familias? Esta ayuda la verían con buenos ojos la mayoría de los ciudadanos. Porque, por mucho que a ustedes les pese, la familia es el eje fundamental de la sociedad y es algo que a todos les importa, por mucho que ustedes pretendan hacerla desaparecer, ya que éste es uno de los objetivos primordiales de su marxismo imperante, que es el que ustedes representan.

Miren, les voy a decir por qué. Porque como ustedes parece que no lo saben, si hay alguno bien intencionado que se entere. Ustedes ayudan al género, engordan al género. ¿Y por qué? ¿Por qué engordan al género? Ahora se lo digo, engordando al género ustedes compran votos de gente agradecida al gobierno; engordando al género ustedes atacan a la familia, que es su objetivo primordial; engordando al género ustedes enfrentan a los españoles, a hombres y mujeres, porque ya sabemos que el comunismo prospera cuando hay revuelta y confrontación. Cuanto peor, mejor, como dijo Zapatero. Hay que crear tensión, hay que crear tensión. (Rialles)

El senyor president:

Senyories!

La senyora Criado Gonzálbez:

Sus leyes son contrarias al orden natural, y eso se les va a volver en contra, porque la naturaleza está por encima de todo. Y nosotros vamos a trabajar para que sea lo antes posible.

Así que, pese a que parezca que van ganando la batalla, les recomiendo que no canten victoria. El sentido común, (veus) el sentido común y el orden natural se impondrán frente a su fanatismo ideológico. Si triunfa el género es porque se impone a base de presupuesto y a golpe de sanción. Y por eso éste es el único motivo por el que lo tenemos -perdón por la expresión- hasta en la sopa.

Muchas gracias. (Veus i aplaudiments)

El senyor president:

Moltes gràcies, senyoria.

Coneixerem la posició del Grup Parlamentari Ciudadanos sobre el Decret llei 20/2020. Fixarà posició, en nom del grup, la il·lustre diputada Ruth Merino.

Quan vosté vullga, senyoria.

La senyora Merino Peña:

Claro con esta ambigüedad y esta redacción unimos que las subvenciones del anexo suman más de 14 millones de euros. 14 millones de euros anticipadamente, más los que además dicen que pueden incrementarse por otras subvenciones que se aprueben en 2020 en el área de servicios sociales. Entonces, ante esto, nosotros nos preguntamos, señora Oltra, si podemos confiar en que van a gestionar de forma responsable estos recursos, porque una cosa es ayudar y facilitar las cosas a quien lo necesita, pero otra cosa bien diferente es gastar sin control, sin orden y sin sensatez.

Nosotros, desde Ciudadanos, desde el principio de la crisis hemos pedido que, dada la escasez de recursos que tenemos en la Comunidad Valenciana todos los años, pero sobre todo este año, que se reordenaran las partidas pendientes de comprometer, y las que todavía no están comprometidas que se reordenen en función de las nuevas necesidades existentes para realizar un gasto estableciendo prioridades. Lamentablemente ya nos hemos dado cuenta, y así se lo dije el otro día al presidente Puig, que han vuelto a ese gastar alegre que tenían antes y que esos compartimentos estanco que les digo yo que son sus consellerias no ceden, todos quieren seguir adelante con su hoja de ruta, con lo suyo, y el ejercicio de responsabilidad y de generosidad que les pedíamos ha pasado a ser, pues, como no podía ser de otra forma, una utopía. Ya veremos con qué déficit, qué deuda y qué recortes nos encontramos con esta forma de actuar cuando llegue el otoño.

El senyor president:

Moltes gràcies, senyoria.

Senyor Esteve vol… per rèplica a la senyora Ruth Merino.

Senyor Esteve, té vosté la paraula per a replicar la intervenció de la senyora Ruth Merino.

El senyor Esteve Aparicio:

Sí, gràcies, senyor president.

A vore, jo crec que és important que diferenciem entre subvencions i concerts, perquè són dos coses diferents. I jo crec que vosté ha volgut filar molt prim, que està bé, és la seua tasca, però el que no podem és traure de context les coses.

O siga, estem parlant d'un decret que parla d'unes línies de subvenció que són molt concretes, que resol facilitar la mesura en què se van a poder aplicar eixes línies de subvenció, i el que no podem dir és que: no, oiga, és que vosté m'ha de ficar ací també el concert social. No. Això entrarà després, en un altre decret, probablement, i s'està adaptant en funció de…

Que estem parlant de dos coses diferents: una cosa són els programes que se poden continuar replantejant, evolucione com evolucione la pandèmia, en les seus adaptacions; i una altra cosa és el concert social que s'ha pagat religiosament, encara que estàvem confinats vosté, jo i la resta, s'ha pagat religiosament.

Llavors, jo crec que no és de rebut que vinguem ací a plantejar que este decret ha de ser un calaix de sastre, un lloc al qual clavar qualsevol cosa, no? Jo crec que hem de ser una miqueta rigorosos en això i la conselleria, en este cas, sincerament, jo crec que ho ha sigut.

I, després, parlem de per què unes, per què no unes altres. Com li dic, jo crec que quant a l'acció concertada ja li ho he explicat. S'està treballant per a facilitar-ho més encara, en funció de, com li he dit, l'evolució de la pandèmia i de la realitat, que estem veient com d'un dia per a un altre pot canviar perfectament i ara en cada autonomia tenim un mosaic de diferents maneres de gestionar-ho.

I, per últim, li vull dir… Este decret no és un decret de la vicepresidenta, no és un decret del Botànic, és un decret que ve pactat amb el tercer sector. És que la plataforma del tercer sector va dir textualment, en la seua nota de premsa, que aplaudia este decret perquè facilitava, millorava i garantia la continuïtat dels programes que estaven desenvolupant. Llavors, no entenc, sincerament, que vinguem hui a enfangar una cosa que, com els he dit abans, cal fer comunitat i fer comunitat hui és, si el tercer sector n'està d'acord, el govern n'està d'acord, no entenc per què se posen de perfil o d'esquenes a una qüestió que vol avançar en açò.

Insistisc, el concert social és una cosa i és una altra cosa les subvencions.

Moltes gràcies.

El senyor president:

Moltes gràcies, senyoria.

Per a rèplica, la diputada Ruth Merino al senyor Esteve.

La senyora Merino Peña:

Entonces, simplemente le digo que, si hay que ser rigurosos, porque detrás están los recursos de todos los valencianos, los impuestos de todos los valencianos, que bien que nos cuesta de pagar a todos, por lo menos que expliquen bien por qué lo van a gastar así, por qué unos sí y por qué otros no. Porque, al final, la gente no va a entender por qué a unas entidades les toca y a otras no, todas son igual de buenas para la sociedad. Simplemente digo que las cosas se pueden hacer mejor. Además, el ejemplo que he puesto es uno solo de las varias razones por las que creo que sería mejorable en la forma.

El senyor president:

Moltes gràcies, senyoria.

Passarem ara a conéixer la posició del Grup Parlamentari Popular que fixarà…, fixada per la il·lustre diputada Elena Bastidas, sobre el Decret llei 5/2020.

La senyora Bastidas Bono:

Y también le anuncio que vamos a presentar próximamente una ley del tercer sector para la Comunidad Valenciana, una ley que ya hay otras autonomías que ya la tienen: Baleares, País Vasco, Extremadura y, recientemente, Castilla-La Mancha. Eso sí que sería un reconocimiento explícito y un apoyo al tercer sector y lo que sin duda les podría dar una verdadera estabilidad y una seguridad a las entidades de acción social en nuestra comunidad.

El senyor president:

Moltes gràcies, senyoria.

Passarem ara a conéixer la posició del grup parlamentari… Vosté? Senyor Esteve, vol replicar la intervenció de la senyora Bastidas?

El senyor Esteve Aparicio:

Sí, parlaré de dos qüestions.

Quan parlem de…, vosté parla de temps i del poquet que diu el decret. A vegades, la tasca, el treball, especialment quan se governa, està darrere. Ací en Corts ens passa també. Jo, quan algú me pregunta de portes cap a fora: què feu allà? , què és el més important del que feu? ; jo dic: doncs, mira, el Ple, justament, és del poquet que és menys important. Perquè és cert, té molta repercussió fora, al final és el que se veu en la televisió, en el Twitter, el Facebook, etcètera, però la feina, i vosté i jo ho hem fet més d'una vegada, és acordar, és seure, és treballar. I la feina que ha fet aquesta vicepresidència, la feina que ha fet aquest Consell és eixa, és seure.

Vosté ha anomenat el Cermi. I resulta que la Plataforma del Tercer Sector, com ja li he dit a l'anterior diputada, no és que n'estiga d'acord, no és que estiga aplaudint este decret, és que ha participat en la redacció d'este decret i que estes solucions siguen així.

Que les línies se reorganitzen com s'estan reorganitzant. Per què? Doncs, perquè hi ha situacions, hi ha alguns programes que, a dia de hui, és prudent, perquè estem en una situació de pandèmia en què la salut pública hauria de primar, és prudent que alguns programes no se porten endavant. És una qüestió de prudència. Jo vinc del món de la sanitat i el principi de prudència, doncs, el duc tatuat ací en el braç esquerre i me'l mire moltes vegades. I jo crec que el principi de prudència és una de les qüestions que ha entés perfectament i que ha compartit com a propi el tercer sector.

I, després, li dic una altra cosa. Vosté ha volgut fer una relació que no hi ha un augment, que açò va a paréixer…, que focs artificials…, que tal i que qual i que tant. Doncs, mire, hi ha una cosa que en les reunions que hem pogut mantindre, tant virtuals com presencials, en estos últims mesos, s'ha repetit prou, en tercer sector, en sanitat, en serveis socials, en tota la gent que ha vingut a estes Corts a parlar, almenys amb el meu grup parlamentari, què ha passat en la pandèmia. I molta gent ens ha dit: escolteu, els aplaudiments puntuals estan molt bé i ajuden per apujar la moral un dia i els gestos ajuden un dia, però el que necessitem és una tasca continuada.

I li vaig a dir quina és la tasca continuada. (Soroll de papers) Ací tinc la relació de subvencions que entren: programes d'atenció a dones en situació d'exclusió social, apuja un 50 % des de 2015, però és que el programa per la igualtat d'inclusió en el poble gitano apuja un 26 % i tenim el desenvolupament comunitari que apuja un 227 %. Açò és treball del dia a dia. I tenim que el desenvolupament del voluntariat apuja un 333 % des de 2015. Açò és tasca de dia a dia, açò no és aplaudiment puntual que vosté estava demanant des de l'estrada, açò és el treball del dia a dia. I les que tinc en blau -no les vaig a citar totes- les que tinc en blau són totes i cadascuna de les línies que aquest govern ha posat en funcionament des de 2015, noves. Açò és treball, colze a colze, amb el tercer sector; açò és recolzar l'acció social allà on està.

Açò, com li dia al principi, es ser company, ser companyes i fer comunitat, no anar a soles. Si vosté es vol sumar, braços oberts; si volen posar-se de perfil i tornar a enfangar este ple, endavant, és la seua decisió.

Moltes gràcies. (Aplaudiments)

El senyor president:

Moltes gràcies, senyoria.

Replicarà la il·lustre diputada, Elena Bastidas, a la intervenció del senyor Esteve.

Quan vosté vullga, senyoria.

La senyora Bastidas Bono:

Y, como le decía, si no han estado con ellos -y lo vuelvo a repetir- si no ha estado la señora Oltra, no ha estado el Botánico en el tercer sector durante la pandemia, como les recordaba la denuncia que hizo con lo más esencial, reclamando como reclamaban en aquel entonces que se declarara sector esencial, que les proporcionaran material de ayuda y el propio sector se tuvo que autoabastecer ante la falta de ayuda oficial, evidentemente ahora con la falta de diligencia van a comprometer seriamente su trabajo y créanme que su funcionamiento.

Muchas gracias. (Aplaudiments)

El senyor president:

Moltes gràcies, senyoria.

Finalitzarem este punt de debat amb la fixació de posició, en nom del Grup Parlamentari Socialista, per la il·lustre diputada Laura Soler.

Té vosté la paraula, senyoria.

La senyora Soler Azorín:

Moltes gràcies.

Benvinguda, senyora vicepresidenta.

Jo la veritat és que hui, ara mateix, el que tinc és una indignació que no cap en ella. Em sembla mentida que en teoria estem en el lloc on es representa la paraula i a les persones. Perquè és una vergonya el que està dient-se ací, en el sentit de que si estem defenent un decret demanat pel tercer sector, perquè han sigut fonamentals, i per donar suport a totes les persones vulnerables, sentir tant de soroll que jo dic sempre: Si se callase el ruido oirían la lluvia caer i parlaríem d'allò important.

Vull dir, jo soc una persona vulnerable i conec moltíssim i he estat en contacte amb ells. Què estem parlant ací? Quan hi ha persones com, puc dir-vos, una amiga meua que té lesió medul·lar i un fill amb una malaltia rara i si no fos pel suport de la pròpia associació que ha anat a donar-li i fer suport a casa i a fer-li eixe tipus de teràpies i a acompanyar al xiquet a eixir, perquè ella no podia perquè eren persones vulnerables, el xiquet haguera estat molt pitjor.

Estem pensant en això? O en totes les persones, com jo, que durant tot l'estat d'alarma no hem pogut tindre rehabilitació per les circumstàncies i gràcies a la xarxa de les associacions moltes d'eixes coses s'han fet.

Estem parlant de coses fonamentals, senyories, fonamentals, que per a nosaltres son del dia a dia, que les necessitem com l'aigua per a viure. Sé que per vosaltres és difícil, ho entenc; però per a nosaltres no, per als d'aquesta bancada no. I per això donem suport a totes les entitats del tercer sector i estem del seu costat i estarem sempre.

Perquè fa falta que nosaltres treballem amb ells però que els donem suport i hi ha que fer-ho. Quant més millor? Això sempre. I continuarem treballant, no acabem ací. Però no es pot parlar com s'està parlant d'una cosa tan delicada en la que hi ha la vida i, sobretot, la qualitat de vida de tanta gent darrere.

Que estem parlant també de persones cegues i de persones sordes que han estat aïllades perquè si aquest virus té un problema és el tema de l'aïllament social que no permet el contacte. I per aquestes persones això és un problema molt, molt, molt greu perquè es pot perdre la independència. Llavors, siguem conscients i treballem per tot això.

A mi m'agradaria dir-los que, quan feu el que us toca fer com a parlamentaris, penseu en totes eixes persones i li poseu cara i entendreu del que estem parlant. I que son coses molt delicades i que no pot ser que sempre tot estiga per davant de la gent més vulnerable, que ja està bé. Que la política està per solucionar tot això.

I, per últim, m'agradaria dir dos coses. En primer lloc, que el tercer sector pot estar tranquil perquè el Consell liderat per Ximo Puig estarà sempre de la seua banda, com diu Benedetti: Compañero, usted puede contar conmigo pero no hasta dos ni hasta tres, sino contar conmigo y continuaré.

I també dir-los que…, és curiós coses que s'han sentit ací perquè moltes paraules però després on poden posar-ho en pràctica no ho posen. Llavors, jo no ho entenc. Poseu-se d'acord i, si de veritat ho pensen, no ho deixen en mans del tercer sector i facen el que tenen que fer on governen, per favor.

Moltes gràcies. (Aplaudiments)

El senyor president:

Moltes gràcies, senyoria. (Veus)

Moltes gràcies. D'acord amb el que ja hem acordat, la votació es produirà esta vesprada.

Validació o derogació del Decret llei 7/2020, de 26 de juny, del Consell, de modificació de la Llei 19/2017, de 20 de desembre, de renda valenciana d'inclusió (RE número 20. 050, DOGV 8846)

El senyor president:

Passarem al segon punt de l'ordre del dia que és la validació o derogació del Decret Llei 7/2020, del Consell, de modificació de la Llei 19/2017, de 20 de setembre, de renda valenciana d'inclusió.

Per a la presentació del decret llei done la paraula a la vicepresidenta del Consell i consellera d'Igualtat i Polítiques Inclusives, senyoria Mónica Oltra.

Vicepresidenta, té vosté la paraula per presentar-nos el decret llei.

La senyora vicepresidenta del Consell i consellera d'Igualtat i Polítiques Inclusives:

Gràcies.

El senyor president:

Quan vosté vullga, senyoria.

La senyora vicepresidenta del Consell i consellera d'Igualtat i Polítiques Inclusives:

Gràcies, senyor president.

En esta segona intervenció, senyories, vaig a demanar el seu vot favorable a la convalidació del Decret llei 7/2020, del Consell, de modificació de la Llei 19/2017, de renda valenciana d'inclusió.

En tot cas, també vull agrair als grups parlamentaris que s'han posicionat en l'anterior decret llei a favor de la seua convalidació, amb totes les seues crítiques que òbviament m'emporte per reflexionar perquè per això també servixen.

Doncs bé, ara es demane la convalidació d'este decret llei que modifica la Llei de renda valenciana d'inclusió. Este decret llei, com saben, està motivat per l'ineludible acoblament entre el seu règim jurídic i el règim jurídic de l'ingrés mínim vital, que es va aprovar, com recordaran, pel Reial decret llei 20/2020, de 29 de maig, i que va entrar en vigor el passat 1 de juny.

Esta necessitat primària ha anat acompanyada també d'una clarificació conceptual i, a més -i seguint, entre altres, les recomanacions del Síndic de Greuges- s'ha aprofitat per simplificar el procediment de gestió de la renda valenciana d'inclusió. I també, hem vist altres grans vulnerabilitats que esta pandèmia està aflorant, s'adopten algunes mesures per agilitzar processos en cas d'urgència.

Abans d'entrar en el detall de la norma, m'agradaria agrair i felicitar a tots els grups que amb el seu vot favorable al Congrés dels Diputats han fet que la societat espanyola siga ara una miqueta més justa i més homologable a les societats europees més avançades i amb un estat del benestar més consolidat.

Saben vostés que la postura de la Generalitat durant la tramitació del reial decret va consistir bàsicament en garantir que esta nova prestació es desenvolupara sense entrebancar la renda valenciana d'inclusió, que és la gran ferramenta de què disposem, els valencians i valencianes, en la lluita contra l'empobriment i per la inclusió social i laboral.

Per això defensem que, a la major brevetat, es duga a terme un conveni entre la Generalitat i el Institut Nacional de la Seguretat Social, previst en el propi reial decret, que permeta que els serveis socials d'atenció primària de la Comunitat Valenciana es configuren com a entrada única d'estes dos prestacions.

Perquè, senyories, estem parlant de dos normes que reconeixen drets subjectius i generen prestacions, en molts casos concurrents i compatibles. Per això, ens hem hagut d'afanyar i evitar que es generaren duplicitats o col·lisions. Com saben, menys d'un mes després aprovaren este decret llei.

I era necessari fer-ho ràpidament, perquè l'ingrés mínim vital ja reconeix les persones beneficiàries de renda valenciana d'inclusió que, complint els requisits establits en el reial decret, siguen perceptores de prestació familiar per fill o filla, o persona menor d'edat en acolliment a càrrec, sense diversitat funcional o amb grau de discapacitat inferior al 33 %.

Ara bé, no hem de perdre de vista que l'ingrés mínim vital és una prestació econòmica, però la renda valenciana d'inclusió és molt més que això. En la renda valenciana d'inclusió les prestacions econòmiques van de la mà de les prestacions professionals i d'itineraris d'inclusió individualitzats.

Els serveis socials formen part indissociable de la nostra renda, perquè el fi últim de la renda valenciana d'inclusió és trencar amb aquells elements que provoquen l'exclusió social de les persones, i afavorir que puguen eixir del cercle de la pobresa material o social en la qual es troben immerses per factors aliens a la seua voluntat.

L'ingrés mínim vital concep la inclusió només des del punt de vista econòmic, entre altres coses per una qüestió competencial. Això és un element necessari, però no és suficient per a la transformació social que es pretén amb el dret subjectiu dissenyat a través de la renda valenciana d'inclusió. Perquè, sense acompanyament social, sense la prestació professional, es quedaria coixa la figura.

Perquè això és el que garantix el procés d'emancipació de les persones, el procés d'emancipació cap a un projecte de vida independent, que ha de ser la finalitat última d'este tipus de prestacions.

Perquè la pobresa és una malaltia social, i com qualsevol malaltia, necessita la detecció, el diagnòstic, la prescripció i la intervenció d'una persona professional. Per tant, les dos prestacions són compatibles, però també i sobretot complementàries.

La seua conjunció a partir d'ara ens ha de permetre seguir enfortint el sistema públic valencià de serveis socials, la finalitat essencial del qual és una inclusió social real.

I, ¿com farem que es complementen en la pràctica estes dos prestacions, a través d'esta llei, d'este decret llei? La renda valenciana d'inclusió complementarà l'ingrés mínim vital fins l'import de mòdul garantit que correspon percebre a cada persona o unitat de convivència. Val?

En concepte de renda valenciana d'inclusió, depenent de la modalitat, però bàsicament en la de garantia d'inclusió social, el mòdul va en funció de la unitat de convivència.

A això, se li afegixen els complements de vivenda i/o drets energètics. Ahí estaríem en l'import reconegut de renda valenciana d'inclusió, de la suma d'estos dos conceptes. Bé, doncs d'eixe import reconegut, se li restarà l'ingrés mínim vital i la diferència serà l'import a percebre.

El mateix passarà en la (inintel·ligible) … de violència de gènere. Tindrà el mateix tractament de resta que l'ingrés mínim vital, val?

Si l'import de l'ingrés mínim vital és superior a l'import a percebre, l'import reconegut en este cas, i l'import a percebre quedaria per baix, se queda en zero, però la persona seguix sent titular de la renda valenciana d'inclusió.

Per què? Perquè li garantim la prestació professional per un costat, però per altre costat totes les prestacions associades a ser titular o destinatari de renda valenciana d'inclusió.

Per exemple, la beca de menjador. Vostès saben que la beca de menjador escolar, si una persona és destinatària de la renda valenciana d'inclusió, és automàtica.

Doncs, aixina ens garantim que, encara que no n'hi haja una prestació econòmica, perquè l'import a percebre el cobrirà l'Institut Nacional de la Seguretat Social amb l'ingrés mínim vital, sí que seguirà associat com a titular o destinatari de la renda valenciana d'inclusió a este tipus de prestacions associades a la renda.

El decret llei també preveu el procediment únic per a la presentació de la sol·licitud de les dos prestacions. Eixe és l'objectiu, i aixina ho hem parlat amb el ministeri, que està d'acord amb esta figura, i és mitjançant un conveni que hi haja una finestreta única.

De manera que les dos prestacions entren per la mateixa finestra, després una l'ha de tramitar l'INSS, i l'altra els serveis socials d'atenció primària, i després les direccions territorials de la Conselleria d'Igualtat i Polítiques Inclusives.

Pel que fa al procediment, es regula de nou per a poder compatibilitzar les dos prestacions. Se simplifica el procediment -com dic, hem seguit també les recomanacions del Síndic de Greuges- i s'afegix la possibilitat de sol·licitud anticipada i la regulació del procediment d'urgència, per tal d'agilitzar la tramitació en casos especials, com el de la situació de la pandèmia per COVID-19.

Les situacions anticipades, se poden vostés imaginar. Quan una persona preveu que en un temps complirà els requisits per a accedir a la renda valenciana d'inclusió, pensem per exemple en els adolescents que estaran en el sistema de protecció de la Generalitat, podran sol·licitar, sis mesos abans de complir els díhuit anys, que entrarien en el perfil, la renda. Com a exemple.

Les principals modificacions que ara s'introduïxen en l'articulat de la llei impliquen, per un costat, separar el dret subjectiu a la prestació econòmica al dret subjectiu també de la prestació professional, ja que la normativa estatal únicament, com dic, se centra en la prestació econòmica, perquè les competències d'inclusió social estan en les comunitats autònomes.

S'afegix un nou article de definicions, que ens ha paregut que, per a clarificar la terminologia, és molt útil, agarrar i ser més didàctics, i aclarir conceptes de la renda valenciana d'inclusió, i també evitar inseguretats jurídiques que es poden produir amb l'entrada en vigor de la prestació econòmica estatal.

Es millora la definició de la unitat de convivència, a l'article 4, per a donar cobertura a totes les realitats reconegudes, tant en la normativa estatal com en l'autonòmica.

El que intentem és harmonitzar-ho, i també tinguen vostés en compte que, després de dos anys d'estar en vigor ja la renda valenciana d'inclusió, la llei, doncs hi ha hagut moltes coses que en la seua aplicació també ens han ajudat a millorar-la, deixant a la Generalitat la tasca de reconeixement de les prestacions que venia reconeixent amb anterioritat, i que l'INSS no contempla.

Per tant, se millora també la definició d'unitat de convivència.

S'introduïx la prestació professional d'inclusió social, amb l'objectiu del trencament de la transmissió generacional de l'empobriment.

Es tracta d'una mesura molt important, que consistix en el conjunt de plans, itineraris i instruments, actuacions i prescripcions de caràcter individual, familiar o grupal, elaborats, implementats i avaluats per les persones professionals dels serveis socials d'atenció primària, a partir d'un diagnòstic d'exclusió social o de vulnerabilitat.

Eixa part se desenvolupa molt més del que estava en el projecte original de llei, i té com a finalitat millorar les capacitats, les habilitats de les persones destinatàries, acompanyant-les en el procés d'emancipació, i fent especial incidència en la ruptura d'allò que es denomina la pobresa heretada que, senyories, es replica en el 80 % dels casos.

És a dir, un xiquet, una xiqueta d'una casa, d'una família empobrida té el 80 % de probabilitats de ser un adult o adulta empobrida. Si açò fóra una malaltia genètica, estic segura que els científics hagueren aïllat eixe gen i hagueren evitat esta transmissió del 80 %. Però la malaltia social de l'empobriment es transmet en el 80 % dels casos.

Tenen dret a esta prestació les persones destinatàries de qualsevol modalitat de la renda valenciana d'inclusió que accepten de manera voluntària esta prestació, a través d'un acord d'inclusió.

S'amplia la relació de prestacions de l'administració general de l'estat, que poden ser compatibles amb la renda complementària d'ingressos, és a dir que, encara que es dispose d'ingressos de determinades pensions o prestacions socials, si estos són insuficients per a fer front a les despeses associades al manteniment d'una vida digna, perquè d'això és del que estem parlant, poden ser complementades amb la renda complementària d'ingressos.

S'introduïx un apartat pels drets que tenen les persones titulars i beneficiàries de la renda valenciana d'inclusió. Queden molt clars els drets i les obligacions.

S'enquadra la prestació de la renda activa d'inserció per violència de gènere o domèstica dins de la renda de garantia d'inclusió social, en estar subjecta a compromisos d'inclusió.

Les unitats de convivència amb persones menors d'edat han de sol·licitar sempre la renda de garantia d'inclusió social, per a tindre una major garantia d'atenció a aquestes. Açò ho hem fet sobretot per a estendre la protecció dels xiquets, xiquetes i adolescents.

És a dir que la renda de garantia d'ingressos mínims no estarà disponible per a unitats familiars on hi haja xiquets, xiquetes o adolescents. Hauran d'anar directament a la garantia d'inclusió.

S'establix que tant les prestacions d'assegurança obligatòria de vellesa i invalidesa, el SOVI, el que coneguem com a SOVI, no concurrents, com les prestacions per incapacitat permanent del sistema nacional de la seguretat social, podran ser a partir d'ara complementades en la modalitat de renda complementària d'ingressos per prestacions.

És a dir, s'amplia l'univers de persones susceptibles de percebre la renda valenciana d'inclusió.

S'establix un nou complement per a les unitats de convivència formades per més de sis persones. Esta és una mesura important. Afecta sobretot les unitats de convivència de les famílies nombroses. Fins ara, saben vostés que a partir del membre número sis de la unitat de convivència el mòdul era el mateix.

A partir d'ara, si una família té cinc fills, o sis, o set, cada fill de més, o una persona major convivint en la llar familiar, cada persona de més que supere els sis tindrà un complement de seixanta euros cadascuna.

Jo crec que aixina també millorem situacions de famílies nombroses o famílies que han de conviure amb familiars als quals cuiden.

Es millora la configuració dels requisits d'accés a les prestacions econòmiques, de tal manera que es millora l'executivitat tant de l'ingrés mínim vital com de la renda valenciana d'inclusió.

Es declara expressament la compatibilitat de la renda valenciana d'inclusió amb la nova prestació estatal, i s'establix el procediment.

Es regula la possibilitat de sol·licitud anticipada, com deia adés.

S'establix un règim transitori per a totes les persones destinatàries de la renda valenciana d'inclusió que reunixquen els requisits d'accés a la prestació de l'ingrés mínim vital.

Hauran d'aportar justificant de la sol·licitud de l'ingrés mínim vital abans del 30 de novembre pròxim. I, en cas de no fer-ho, se procediria a 31 de desembre, a suspendre la prestació econòmica de la renda valenciana d'inclusió. S'ha ficat un termini ampli, òbviament, perquè ningú es quede enrere.

També s'establix el règim transitori per a les sol·licituds de renda valenciana d'inclusió pendents de resolució, quan la persona sol·licitant o que forme de la unitat de convivència reunixca els requisits d'accés a l'ingrés mínim vital. I, en este cas, haurà d'aportar el justificant d'haver-lo sol·licitat.

Es preveu també que, mitjançant conveni, es puga establir que els pagaments de la renda valenciana d'inclusió es consideren com a pagament a comptes, en els casos que les persones receptores siguen reconegudes com a beneficiaris de l'ingrés mínim vital i cobren la retroactivitat.

I mitjançant conveni, se podrà acordar que l'administració general de l'estat puga procedir a la seua compensació.

Finalment, es modifica la disposició final segona, sobre l'entrada en vigor, per a modular l'entrada en vigor de les noves prestacions a complementar i el nou complement.

Estes són les modificacions més destacades -vaig acabant- d'este decret llei que incorpora la Llei 19/2017, de renda valenciana d'inclusió. Unes modificacions que hem hagut de fer amb celeritat, en menys d'un mes. Per això, també vull felicitar l'equip que s'ha fet càrrec d'esta redacció en temps rècord.

I també hem aprofitat, de pas, per a adaptar part de la nomenclatura i de la terminologia de la llei de renda valenciana d'inclusió a la llei de serveis socials inclusius que, com saben, va ser aprovada després de la llei de renda valenciana d'inclusió.

També, com dic, ampliem drets, garantim millor els drets. Per això, este govern, senyories, està fent front a esta crisi sanitària, adoptant mesures que mitiguen que es convertixquen també en una crisi social o econòmica.

Mesures com la renda valenciana d'inclusió, ara millorada, no solament són èticament justes i socialment necessàries, són també econòmicament beneficioses, i més en situacions com les que estem vivint.

Els diners invertits en esta prestació activen l'economia, perquè la immensa majoria són diners destinats directament al consum de béns i serveis. De manera directa, generen riquesa i ocupació, i beneficien el teixit empresarial valencià, ja que un 62 % de la despesa es queda en empreses del nostre territori, creant-se, per tant, nous llocs de treball.

De manera indirecta, ens beneficiem tots i totes, perquè la caixa comuna augmenta pels impostos que es generen. Recorden, senyories, que l'estudi que va fer la Universitat de València, amb motiu de la implantació de la renda valenciana d'inclusió, preveia que per cada euro invertit en la renda, la societat valenciana recuperava 1,12 euros, 0,99 en retorn directe a l'economia i 0,13 en impostos.

És a dir, també tenim un retorn fiscal. És des de tots els punts de vista una inversió rendible, una inversió que guanya en totes les variables: en justícia social, en igualtat, en dignitat, en ocupació, en activació econòmica, en increment de recursos públics.

Per això, senyories, demane el seu suport a este decret llei. El mateix suport que ja van donar de manera molt majoritària, sense cap vot en contra, quan van aprovar l'actual llei de renda valenciana d'inclusió. Però, ara, adaptant-la a la nova normativa estatal com a la urgència de la crisi sanitària que estem vivint.

Amb el seu vot favorable, la Comunitat Valenciana donarà un pas més cap a la justícia social i cap a la felicitat col·lectiva.

Moltíssimes gràcies. (Aplaudiments)

El senyor president:

Moltes gràcies, vicepresidenta.

Continuem ara amb el debat amb l'exercici del torn a favor de la validació del decret llei en fixació, torn que exprimirà l'il·lustre diputat Carles Esteve. No ens consta cap vot…, cap torn en contra. Després d'esta intervenció, passarem a la fixació de posicions per part dels grups parlamentaris.

Quan vosté vullga senyoria.

El senyor Esteve Aparicio:

Moltes gràcies, senyor president.

No ens consta cap vot en contra, però després ja vorem, no? Ja hem vist el primer debat…

El senyor president:

El senyor Esteve Aparicio:

El senyor president:

El senyor Esteve Aparicio:

El senyor president:

Ah! , perdó.

El senyor Esteve Aparicio:

…només en el torn en contra i el to dels torns a favor, diguem.

El senyor president:

El senyor Esteve Aparicio:

Disculpe, senyor president. Moltes gràcies.

Com els deia abans, companys i companyes, encara companys i companyes.

Miren, ja fa uns mesos que hem canviat la retòrica parlamentària i fem malabarismes per a incloure qualsevol referència a la COVID que siga possible per a dur endavant tot allò que fem i diem. I és molt lògic, no? , ens endinsem cada dia que passa en una crisi que és desconeguda, de la qual no sabem què passarà.

Vivim en la incertesa. No podem deixar el que hem viscut els últims anys, des de 2008, en una anècdota si no actuem amb responsabilitat, responder con habilidad.

Però, com ja he dit alguna vegada, i s'ha recordat en moltes compareixences de la reconstrucció, de la comissió de reconstrucció, abans de la COVID-19 ja hi havia una normalitat. Era una normalitat en la qual moltes famílies no arribaven a final de mes.

I la pregunta ara és: cap a quina normalitat ens dirigim? Cap a quina normalitat volem anar? El decret que ara debatem està en un camí de la reconstrucció, que és molt clar: la pobresa es pot erradicar. I açò no ho dic jo. Açò ho diu la plataforma pobresa des de fa uns quants anys. Som la primera generació…, ho dia en una campanya, som la primera generació que podem acabar en la pobresa. I depén de la voluntat política, en part. D'altres coses, més, però, en part, depén de la voluntat política, la nostra.

En menys d'un mes la Conselleria d'Igualtat i Polítiques Inclusives ens ha presentat una adaptació de la millor eina de lluita contra la pobresa que en tenim: la renda valenciana d'inclusió. I s'harmonitza fins a on possible amb el nou ingrés mínim vital, creant un suport que ens possibilita a desenvolupar més i millor els itineraris d'inclusió, que són la veritable peça clau d'aquesta renda, no les quanties.

No, no, no es tracta de donar de menjar a qui no té res. Es tracta d'acompanyar processos vitals, de trencar amb els mecanismes perversos que fan que la pobresa s'herete dins d'una mateixa família, d'una generació a una següent. Determinisme social, li diguem.

Evidentment que és important la tasca existencial d'urgència: garantir el dret a la vida és clau. Però, ací, el Botànic va donar un pas endavant i va consolidar la renda com un dret subjectiu, blindat en la llei, que deixa enrere la caritat i la substituïx per dignitat. Dignitat pel fet de ser persona.

La renda valenciana d'inclusió ha sigut i és una de les millors apostes…, de les més grans apostes del Botànic. Hui tenim una de les millors cobertures autonòmiques i hem pogut augmentar un 1. 000 % la dotació -sí, tres zeros-. La inversió des de 2015 ha pujat un 1. 000 %. Hui dediquem 229 milions d'euros a la renda, molt lluny d'aquells 20 milions que destinava el govern anterior i que el Botànic va ampliar, eixe mateix any 2015, a 29.

La renda ha contribuït, modestament, però ha contribuït a la reducció de la pobresa severa un 38 % des del 2018. Això sols un any després de la posada en marxa. Però queda molt per fer i no ens val l'autocomplaença.

Ahir, la renda valenciana d'inclusió ja preveia fa dos anys aquesta situació i parlava de complementar el sistema de protecció social establit en Espanya.

No és cap secret que Compromís, el Botànic també, ha plantejat la necessitat de buscar mecanismes de coordinació entre l'estat i les autonomies per a la gestió d'aquest nou ingrés mínim vital.

La nostra aposta -ja ho hem dit més vegada- és una gestió unificada, com més aviat millor, com ja reconeix el propi reial decret, en forma de conveni.

Senyories, l'ingrés mínim vital és una eina massa útil com perquè genere problemes de gestió per no coordinar-nos. Fem-ho com més aviat millor.

La majoria de persones que ho estan sol·licitant hui ho fan mitjançant entitats del tercer sector. Ens ho va dir fa poc la presidenta de la xarxa de lluita contra la pobresa i l'exclusió social molt clarament.

I poden preguntar vostés en qualsevol dels ajuntaments quantes preguntes, quantes consultes, quantes demandes se fa als serveis socials municipals respecte d'aquest nou ingrés mínim vital.

La millor solució passaria per enfortir els serveis socials municipals, com ja defén el Botànic des de sis anys, i possibilitar una gestió conjunta.

Senyories, no ens amagarem. Una de les qüestions que més maldecaps genera en la Conselleria d'Igualtat i Polítiques Inclusives és reduir la càrrega burocràtica o burrocràtica com diu moltes vegades la meua companya Laura Soler, associada a la renda.

Cal facilitar tant com siga possible que qui ho necessita puga disposar com més aviat millor d'aquest suport al seu projecte, a la seua vida. També això ho trobem en aquest decret, a més de procediments de gestió anticipada i d'urgència, que podran facilitar situacions futures com la d'aquesta pandèmia que vivim ara.

Sense cap dubte, aquest decret, a més de resoldre la complementarietat amb l'ingrés mínim vital, afig millores substancials en la nostra renda.

Malauradament, com ja indica l'ONU en l'informe sobre la pobresa de Philips Alston, que els recomane llegir, o com ens va recordar la presidenta Lola Fernández de la xarxa contra la pobresa, encara queda molt per fer. Ho sabem.

El Botànic fa un enorme esforç pressupostari per multiplicar per deu, com he dit abans, la dotació de la renda. Però açò no acabarà amb la pobresa. I tampoc acabarà amb la pobresa que la nostra renda arribe a més de 54. 000 persones. Cinc vegades i mitja més que a penes fa un any.

Tampoc serà suficient l'aportació de l'estat, amb vora 300 milions, a l'ingrés mínim vital.

Hui no hi ha raons polítiques, no hi ha raons humanes per a no donar suport a aquest decret. Com no hi havia en 2017 per a no fer-ho amb la renda valenciana. Però, senyories, no serà suficient.

Els mecanismes de la pobresa estan arrelats en la nostra societat, i la paraula vulnerable pren una nova dimensió quan la casualitat o, a vegades, la causalitat ens depara una situació sobrevinguda com la qual patim.

I no podem parlar de renda, de pobresa, d'exclusió o d'inclusió sense tindre clares dos fotos que hauríem de recordar cada vegada que parlem en els pròxims dies de reconstrucció del nostre futur, com els dia abans, de la nostra comunitat.

La primera és que la pobresa és una paraula en femení. No només la paraula: més de la mitat de les persones pobres de la nostra comunitat són dones. I el risc d'exclusió per a una dona és quatre punts més alt que per a un home.

Quan parlem de sostres de vidre, de pisos de fang també estem parlant de pobresa.

Feminisme i la lluita contra la violència masclista. Les polítiques d'igualtat són, sense cap dubte, sense cap dubte, eines per a reduir l'exclusió i lluitar contra la pobresa.

La segona és l'afectació que tenen les conseqüències del canvi climàtic. Especialment sobre les persones més vulnerables. Hem vist com la DANA i Glòria colpejaven la nostra comunitat sense pietat. I no se'ns escapen les declaracions d'experts, informes, etcètera, que assenyalen que aquests fenòmens seran cada vegada més freqüents i més virulents.

Quines famílies, quines persones podran fer front a açò? Quines se podran permetre l'aire condicionat en estiu, cada vegada més calorós? O el calor en hivern?

Per això el Botànic va apostar per una declaració d'emergència climàtica al principi d'aquesta legislatura i aposta des de fa pocs dies per un procés participatiu d'una llei de canvi climàtic i transició ecològica, que també és lluita contra la pobresa.

Fa pocs dies, Joan Olmos, va dir ací mateix: «La pandemia, comparada con los efectos del cambio climático, puede acabar pareciendo una broma». I no ens ho podem permetre. No ens ho podem permetre com a companyes, com a societat, com a éssers humans, com a comunitat.

Senyories -ja acabe-, no serà suficient, però hui aprovarem, no tinc cap dubte, un decret que millora un dels mecanismes més potents que tenim en la lluita contra la pobresa i l'exclusió. La renda valenciana d'inclusió és una eina d'acompanyament a les famílies i de transició cap a la dignitat que cada dia farà possibles més projectes de vida.

Moltes gràcies. (Aplaudiments)

El senyor president:

Moltes gràcies, senyoria.

No ens consta que cap grup vullga exercir el torn en contra. Per tant, passaríem al que és la fixació de posició sobre este decret llei per part dels grups parlamentaris.

En primer lloc, i en nom del Grup Parlamentari Unides Podem, té la paraula la il·lustre diputada Pilar Lima, que fixarà posició en nom del seu grup.

Quan vosté vullga.

La senyora Lima Gozálvez:

Gràcies, senyor president.

Bon dia, senyories.

Hablamos de personas que puede ser que nunca hayan estado una situación así y que les haya sobrevenido esta situación de necesidad. Personas que no están preparadas para afrontar esa situación, personas incluso con estudios altos. Podemos escuchar a esa persona responder «en mi hambre mando yo». Y yo conozco un caso en que la frase fue esa, la contestación, «en mi hambre mando yo» y se fue.

Y voy a cerrar ya. Y me gustaría cerrar diciendo que la renta valenciana de inclusión, junto con el ingreso mínimo vital, aumentan la capacidad redistributiva de nuestro país, de España, que es la más baja de Europa y, además, contribuye y contribuimos a que no haya una desigualdad futura, permitimos a niños y niñas que viven en familias que reciben estos ingresos, que de recibir cero a recibir 462 euros al mes pues es algo, y les damos la oportunidad, quizá no completa, pero sí esa dignidad, les damos ese ánimo para levantarse por las mañanas, ese ánimo para salir adelante, para poder subir al autobús, al transporte público para poder ir a buscar trabajo, para ir a una entrevista de trabajo, situaciones en las que estamos aportando mejoras a la vida de las personas.

(Ocupa la presidència la vicepresidenta primera de les Corts Valencianes, senyora María José Salvador Rubert)

La senyora vicepresidenta primera:

Gràcies, senyoria.

Per a fixar posició és el torn del Grupo Vox Comunidad Valenciana. Intervindrà en la seua representació la il·lustre diputada Llanos Massó.

Quan vullga, senyoria.

La senyora Massó Linares:

¿Se trata una vez más de mantener una medida con un gran coste para nuestra autonomía cuando el Estado ya presta ese servicio? Si la prestación económica la está dando el Estado mantengamos la prestación social, mantengamos la elaboración de itinerarios individualizados. Pero, claro, esto es mucho pedir porque les haría perder esa popularidad que ustedes están pretendiendo. Menuda faena les han hecho, (aplaudiments) menuda faena les han hecho sus socios de Podemos con el ingreso mínimo vital, les han quitado el protagonismo en este tema. ¡Buena jugada, señores de Podemos!

Pero además ahora, según acabo de oír, sus socios parece que tampoco tienen muy claro que haya que justificar la necesidad de demostrar estar en una situación de pobreza. Eso es como un limbo puro y duro, ellos quieren la paga para todos. Y el subconsciente les ha traicionado cuando habla de la pobreza y de la indignidad. Para nosotros ser pobre no es indigno. (Aplaudiments)

Pero lo que es más grave. Bajo el nombre de otros colectivos siguen manteniendo, como hacia la misma ley, que esto es un efecto llamada a gritos a la inmigración ilegal. En el artículo del decreto se les ha pasado palabra legal. Según este decreto, los beneficiarios tienen la obligación de aportar datos y documentos que les solicite la administración. Una pregunta: ¿trasladarán ustedes a los Cuerpos y Fuerzas de Seguridad del Estado la información de que tienen conocimiento de personas que han entrado de forma irregular en España y residen aquí de forma ilegal, como es su obligación?

La senyora vicepresidenta primera:

Senyoria, vaja finalitzant.

La senyora Massó Linares:

La senyora vicepresidenta primera:

Gràcies, senyoria.

Senyor Esteve, per a exercir el torn de rèplica.

El senyor Esteve Aparicio:

Moltes gràcies, senyora presidenta.

Mire, estem d'acord en una cosa: ser pobre no és indigne. Ara, una societat que permet la pobresa sí que ho és. Per això està la Renda Valenciana d'Inclusió i per això està l'ingrés mínim. (Aplaudiments) Si se vol sumar, endavant.

Vosté ha fet una retafila de receptes qual metgessa, que serien, segons vosté, les que solucionarien la pobresa. Mire, són exactament les mateixes receptes que se van aplicar en 2008. Sap com estem hui en la situació de la pobresa respecte de 2008? Encara estem deu punts per damunt de la realitat de 2008, encara estem deu punts per damunt.

Escolte, ja no li parle d'ideologia, que és el que vosté ha vingut ací a plantejar, i a mí me pareix molt bé que vosté tinga la seua. Li estic parlant de constatació de la realitat. Eixes receptes no han funcionat, no només no han funcionat, sinó que han abocat a la pobresa borses socials que abans no estaven. Si sabem, si tenim una constatació de la realitat que eixes receptes ens porten a això, sembla raonable, sembla de sentit comú, sembla lògic donar suport a este tipus de mecanisme que només en un any, li ho dic, ha contribuït, i recalque el que he dit abans, humilment, juntament amb altres situacions, amb altres qüestions, altres línies polítiques a reduir la pobresa.

Mire, vosté va intentar fer un exercici de prestidigitació parlant que les competències de la renda valenciana havien de desaparèixer i delegar-se en l'estat. A dia de hui això no és possible, vosté és molt constitucional, jo ho sé. Això no és possible. Per què? Perquè les competències que ha defensat la senyora Oltra respecte d'esta renda valenciana van en eixos criteris d'inclusió, en eixos itineraris d'inclusió que fan que no siga, com li ha dit la meua companya d'Unides-Podem, que no siga una «paguita». Li ho estem dient des del principi i vosté, o no vol o no sap entendre de què va aquesta renda valenciana. Va d'acompanyar processos vitals d'emancipació personal i familiar. I ho he dit abans, no és suficient donar el PEV. Eixes competències a dia de hui, les competències de serveis socials en aquest estat estan en les autonomies. I més encara li dic, aquest Botànic ha apostat perquè estiguen en els municipis. Per què? Perquè el rostre de la pobresa està en els municipis i qui ho està gestionant i ho està fent molt bé són els serveis socials municipals. Perquè la proximitat en un tema com aquest, li ho he dit, les cues de la fam, la necessitat de no vore's desbordat per una situació sobrevinguda està en la proximitat. Tant de bo poguérem fer-ho casa a casa.

Li vaig a dir l'última. Mire, abans la seua companya ens convidava a dedicar tots els nostres salaris a la lluita contra la pobresa i al tercer sector. Jo espere, espere, en les diligències que obre hui la fiscalia anticorrupció sobre el seu partit acaben en una situació semblant, i vostés dediquen tots eixos diners a lluitar contra la pobresa també, per la resta braços oberts d'este Botànic per ampliar la protecció social.

Moltes gràcies. (Aplaudiments)

(Ocupa la presidència el president, senyor Enric Morera i Català)

El senyor president:

Moltes gràcies, senyoria.

Senyora Llanos Massó, per a rèplica al senyor Carles Esteve, té la paraula.

La senyora Massó Linares:

El senyor president:

Senyories.

La senyora Massó Linares:

Muchas gracias. (Aplaudiments)

El senyor president:

Moltes gràcies, senyoria.

Continuarem amb la fixació de posició que, en nom del Grup Parlamentari Ciudadanos, realitzarà la il·lustre diputada María Quiles.

La senyora Quiles Bailén:

Segundo problema. Si ya teníamos problemas para tramitar la renta valenciana de inclusión, y son palabras también de su síndic, que estamos casi un año esperando los trámites, cuando a los ayuntamientos les aumentemos el trámite de esta nueva renta valenciana…, o sea, el ingreso mínimo vital, es que los vamos a colapsar. Con lo cual, el perjudicado, como siempre, el ciudadano.

Muchísimas gracias. (Aplaudiments)

El senyor president:

Moltes gràcies, senyoria.

Sí, senyor Esteve, vol vosté replicar la intervenció de la senyora Quiles?

El senyor Esteve Aparicio:

Senyora Quiles, mentre vosté arriba al seu escó, li agraïsc, una vegada més, la seua manera de vindre a esta cambra a aportar. És un gust poder debatre amb vosté en un horitzó de construir.

Vosté és companya. Vosté fa comunitat. Moltes gràcies.

Hem coincidit prou, la veritat, a mi m'ha estranyat un poc. Està el seu grup a un pas de la plurinacionalitat, no sé, quant a la gestió.

Crec que és important, crec que és important, quan parlem del conveni, no donar les coses per tancades. És important que les administracions arriben a acords, a maneres de gestió conjunta, i que no tanquem portes a curt termini, pensant que açò de la pandèmia, açò de la COVID és una bombolla i que després vindrà una altra vegada el que teníem abans, sinó aprofitem, aprofitem per a millorar.

L'aposta del Consell, l'aposta del Botànic és municipalitzar la gestió dels serveis socials. De poc serviria que ara signàrem un conveni, pel qual hi haguera una transferència d'una determinada competència, si no tenim la capacitat, vosté ho ha dit molt bé.

Ara, també li recorde, com he dit en aquest ple alguna vegada, que som la segona comunitat autònoma amb una ràtio més baixa de funcionariat. Això és una qüestió que s'ha de resoldre, especialment en açò, especialment en açò. Se li ha de donar múscul a l'administració perquè, al final, resol l'últim que ha dit vosté, que no ho pague la ciutadania.

Gestionem d'eixa manera. Jo crec que hem d'obrir eixe espai, eixe espai de diàleg, tranquil, seré, amb el govern de l'estat; crec que hi ha disposició, crec que hi ha possibilitat. I tinc tota la confiança que tant la renda valenciana i els mecanismes d'inclusió com el mateix ingrés mínim vital eixiran reforçats d'açò i tindrem millors eines de lluita contra la pobresa.

Gràcies. (Aplaudiments)

El senyor president:

Moltes gràcies, senyoria.

Senyora Quiles, per a rèplica al senyor Carles Esteve, té vosté la paraula.

La senyora Quiles Bailén:

Y, sobre todo, también decirle que es verdad que usted decía que se puede acabar con la pobreza (inintel·ligible) … Es decir, yo creo que todos los que estamos aquí entendemos que deberíamos de… y, por lo menos, intentarlo. Yo creo que el problema es la manera. Y ustedes solo entienden una y demonizan la otra.

Es decir, tienen ustedes…, nosotros nos acercamos, pero les pedimos que se acerquen y entiendan que lo privado no es malo y que solo vamos a poder salir de esto, y desde mi grupo lo tenemos claro, uniendo esos dos sectores. Desde aquí, yo, de verdad, le hago esa llamada a usted y a todo el Botànic, porque solo saldremos de aquí juntos.

Muchas gracias. (Aplaudiments)

El senyor president:

Moltes gràcies, senyoria.

Fixarà la posició, en nom del Grup Parlamentari Popular, la il·lustre diputada Elena Bastidas, sobre el Decret llei 7/2020.

La senyora Bastidas Bono:

Pero es que, además, hemos tenido que pasar la vergüenza, como comunitat, de que el ministerio nos recuerde que la gestión de la señora Oltra con la renta valenciana de inclusión no es eficaz, por ser suave, porque el ministro habló de falta de capacidad.

Añádase la triste realidad, que les explicaba, de cómo gestiona la señora Oltra la renta y tendrán la conclusión de la preocupación que existe en el Grupo Parlamentario Popular.

Eso por no hablar de que, ya con los primeros pagos del ingreso mínimo vital, ya se han detectado unas duplicidades, no sabemos cuántas, y ahora toca iniciar procedimientos para que devuelvan el dinero cobrado indebidamente. Y les recuerdo, señores del Botànic, que el propio ministro Escrivá les responsabiliza a ustedes por su falta de voluntad política para, precisamente, evitarlas.

Por eso, el Grupo Popular les pregunta, ¿qué van a hacer con esos 74 millones de euros que se van a ahorrar por la gestión del ingreso mínimo vital? Nosotros tenemos muy claro a qué se deben destinar y, de hecho, vamos a presentar una iniciativa para que pueda constar por escrito y debatida en esta cámara.

El senyor president:

Moltes gràcies, senyoria.

Senyor Esteve, vol exercir el dret de rèplica a la intervenció de la…

El senyor Esteve Aparicio:

El senyor president:

El senyor Esteve Aparicio:

Moltes gràcies, senyor president.

Moltes gràcies, senyora Bastidas.

A vore per on comencem. El senyor Casado, fa pocs dies -sí, el senyor Casado. Supose que el coneixerà encara que siga per la tele. Jo no parle, no he tingut la sort de parlar amb ell- digué que el Partit Popular va inventar les rendes garantides, fent referència a Galícia i a Castella Lleó. Sap el que va dir la seua companya de bancada en 2017 en el debat sobre la Llei de la renda valenciana d'inclusió? «No es nuestro modelo, nosotros creemos en el esfuerzo de la gente. »

Què ha passat en estos dos anys? Per què ací diem una cosa en Galícia una altra? És Feijóo, és Casado, és…, cap on van vostés? Quines són les seues propostes? Què pensen de la pobresa? Jo, sincerament, no ho entenc. Li dic perquè no ho entenc. Perquè anem a comparar, vosté a volgut comparar, anem a comparar -jo no soc molt de comparar, sincerament.

Però anem a comparar. 2015, renda garantida, quantia mínima garantida 400 euros, a dia de hui 630 en la renda valenciana d'inclusió; cobertura per a 3 anys, a dia de hui indefinida en la renda valenciana d'inclusió; 10. 000 titulars en 2015 de la renda garantida, 54. 000 hui en la renda valenciana d'inclusió; 20. 000 persones esperant, 20. 000 persones esperant, una mitjana de dos anys en el cas de 2015 -el doble dels titulars- 13. 000 ara.

És una xifra, 13. 000, que ens fa mal -ho hem dit-. Cal molt camí, queda molt per fer i tenim clar…, i ho reconec ací i ho ha reconegut la vicepresidenta també. La xifra de la pobresa que ens ha d'interessar no és quant hem avançant sinó quant queda per fer, quede en les seues mans per col·laborar en això.

I enllace en l'altra idea, mire, no és el seu model, evidentment que no és el seu model. El seu model és, potser, la ciutat d'Alacant. A dia de hui tenim nou mesos de mitjana -i ho reconeguem, ho ha reconegut abans- tenim nou mesos de mitjana de resolucions de la renda valenciana. Per açò una de les qüestions que aborda aquest decret és reduir eixa burocràcia, nou mesos de mitjana.

Estem en 14 mesos, la ciutat que més llista d'espera té ara mateixa es la ciutat d'Alacant. Que li recorde és la mateixa ciutat en què el seu ajuntament després de no haver fet res, absolutament res, en els nuclis més empobrits, en els nuclis més vulnerables dels barris del nord va decidir ofrenar menjar. Anem a resoldre, anem a celebrar Sant Joan, ofrenant menjar. I recorda el que els va dir alguna de les associacions d'eixos barris? El menjar se'l guarda vosté, jo estic demanant dignitat.

Què és dignitat? El que està plantejant aquest Consell. Anar allí, treballar allí, buscar triangular solucions possibles amb tots els actors de l'administració, també amb el tercer sector. I quina és la resposta de l'ajuntament del seu partit, l'ajuntament del seu partit en Alacant? Encara estem esperant.

Si volem resoldre la pobresa, ens arromanguem i treballem. (Aplaudiments) I qui està fent a dia de hui una campanya de quedar molt bé en el dia a dia és exactament este tipus d'accions.

Si volen reduir la pobresa i eliminar-la -no ho he dit jo, ho va dir Pobresa Zero fa 12 anys, no ho dic jo- som la primera generació que pot resoldre este problema. Si es volen sumar a açò, solucions efectives i coordinades.

Moltes gràcies. (Aplaudiments)

El senyor president:

Moltes gràcies, senyoria.

Per a rèplica a la…, la diputada Elena Bastidas té la paraula.

La senyora Bastidas Bono:

En definitiva…

El senyor president:

Senyoria.

La senyora Bastidas Bono:

El senyor president:

Moltes gràcies.

La senyora Bastidas Bono:

El senyor president:

Senyoria.

La senyora Bastidas Bono:

El senyor president:

Moltes gràcies.

La senyora Bastidas Bono:

Muchas gracias. (Aplaudiments)

El senyor president:

Moltes gràcies, senyoria.

Fixarà posició en nom del Grup Parlamentari Socialista la il·lustre diputada Rosa Peris.

Quan vosté vullga, senyoria.

La senyora Peris Cervera:

Gràcies, president.

Senyora consellera.

Senyories.

Al desembre del 2017 esta cambra aprovava una de les lleis més importants de la legislatura, era la Llei de la renta valenciana d'inclusió. Emprenguérem, amb voluntat decidida, la lluita contra l'empobriment i l'exclusió social mitjançant una prestació de naturalesa econòmica -clar que sí- però també amb una prestació professional per afavorir la inclusió social, trencar el circuit maleït de l'exclusió i generar esperança i oportunitats de canvi. Havíem d'acabar amb la idea que la pobresa s'hereta. En poc menys de dos anys, deixàvem enrere aquella raquítica garantida de ciutadania que, com s'ha dit, al 2015, el govern de la Generalitat del Partit Popular dedicava l'astronòmica xifra de 20 milions d'euros.

Poden vostés sentir-se molt orgullosos del que feien. Però l'important és que començava a rodar una nova prestació, la renda valenciana d'inclusió, a la qual hui destinem 229 milions d'euros.

Aquell compromís que va adoptar el govern de la Generalitat, hui també és compartit pel govern d'Espanya que, mitjançant el Reial decret 20/2020, ha aprovat l'ingrés mínim vital, un pas valent i decidit en la construcció del quart pilar de l'estat de benestar. A la dreta açò li sona a xinés.

Un pas valent i decidit en la lluita contra la pobresa i l'exclusió social. Un pas valent i decidit del govern d'Espanya per a aprovar una prestació sòl, mínima, compatible i igual a tot el territori espanyol. No hi ha formigó que compacte més este país que la justícia social. No hi ha ningun altre element que unisca més este país que trencar amb les desigualtats.

Per això, en a penes un mes, 9. 000 llars de la Comunitat Valenciana han rebut el primer pagament de l'ingrés mínim vital. 31. 000 valencians i valencianes són beneficiàries, i la mitat són menors, i les famílies monoparentals i els xiquets i les xiquetes constituïxen l'element central de l'ingrés mínim vital.

L'ingrés mínim vital és una prestació no contributiva de la seguretat social. I ho dic açò per a recordar que el 149. 1 de la Constitució espanyola atorga competència exclusiva a l'estat en la legislació bàsica i règim econòmic de la seguretat social. En fi, és que ací s'han escoltat algunes coses molt fortes.

Els dos governs hem fet el que ens pertoca. Fer política que beneficia les persones més vulnerables. Ser radicals en la igualtat i la lluita contra la pobresa i l'exclusió social. Ara, senyories, ens pertoca adaptar les legislacions perquè siguen útils i eficaces a les polítiques, conscients, senyora consellera, que a voltes allò difícil és obrir el camí.

Nosaltres ho férem abans, però l'important és anar en la direcció adequada, sense perdre de vista quins són els actors principals, les persones que patixen la pobresa.

El decret que hui convalidem expressa aquesta voluntat, i el Reial decret llei 20/2020 preveu un camí comú. Preveu la compatibilitat, preveu els protocols telemàtics d'intercanvi d'informació, la possibilitat de convenis en les comunitats autònomes que contemplen fórmules de gestió de la prestació de l'ingrés mínim vital.

I per tant, el decret que hui votem va a permetre complementar l'ingrés mínim vital amb la renda valenciana d'inclusió, alliberar els fons públics que permeta aplegar a més persones vulnerables, enfortir les prestacions professionals per a afavorir els processos d'emancipació de les persones, evitar duplicitats i no incrementar la burocràcia, amb procediments més simplificats.

Per tant, senyories, i en açò acabe, president, necessitem que la pobresa deixe de ser un mal hereditari i camine cap a la dignitat. Obrir una finestra d'oportunitats, especialment per als xiquets i xiquetes que patixen la pobresa. Necessitem traure´ls de la invisibilitat. Estem a l'alçada, senyories.

Però, si algú no està o no vol estar, senyora consellera, agafe la voluntat que els falta a d'ells per a entre tots avançar cap al camí en comú que hem decidit.

Moltíssimes gràcies. (Aplaudiments)

El senyor president:

Moltes gràcies, senyoria.

Senyories, hem finalitzat el punt dos. Saben vostés que votarem en finalitzar el punt quart.

Declaració institucional de les Corts Valencianes de suport als artistes falles i foguerers

El senyor president:

Anem a llegir tot seguit una declaració institucional de les Corts Valencianes de suport als artistes falles i foguerers, i de seguida continuarem en el segon punt de l'ordre del dia.

La declaració, amb el suport de tots els grups parlamentaris, diu així:

«Els artistes fallers són l'eix vertebrador i principal de les Falles, una festa que compta amb el reconeixement de patrimoni immaterial de la humanitat. Sense els tallers artesans no existirien els monuments fallers, i per tant, tota la festa i tota la indústria que està al voltant d'estes creacions artístiques.

»També açò mateix passa a la ciutat d'Alacant i altres localitats amb les Fogueres, sent el monument foguerer el motiu principal de la festa. La professió, no reconeguda com a tal, de l'artista faller o foguerer és un fet autòcton valencià que genera més de tres mil llocs de treball en la nostra terra, i que compta amb vora 400 artistes distribuïts al llarg i ample de la nostra geografia.

»La crisi sanitària de la COVID-19, que provocà la suspensió de les Falles pocs dies abans de plantar i posteriorment l'ajornament i la suspensió de les Fogueres, ha suposat un colp per als tallers artesans on es creen les nostres Falles i Fogueres, fent baixar la seua productivitat i amenaçant la continuïtat de moltes empreses, i per tant de molts llocs de treball, tant directes com indirectes.

»És per això que, en un moment de reconstrucció econòmica, social i sanitària, és precís que les institucions públiques i les diferents administracions tinguen en compte les reivindicacions i les necessitats dels artistes fallers i foguerers, per tal de garantir la pervivència del sector i garantir també la continuïtat de la festa, que s'estructura al voltant del monument que es planta en centenars de carrers, places i avingudes de tot el territori valencià en diferents èpoques de l'any.

»Per tot això, les Corts Valencianes, primer, mostrem el nostre suport als artistes fallers i foguerers, com una professió autòctona valenciana imprescindible per a la continuïtat de la celebració de les festes de les Falles i de les Fogueres.

»Per això, demanem al Consell de la Generalitat i a totes les administracions amb competències el reconeixement de l'ofici d'artista faller i foguerer.

»Segon, demanem a totes les administracions públiques l'articulació urgent d'ajudes, subvencions i línies de crèdit per a evitar el tancament dels tallers fallers i foguerers, i també ajudar aquells que hagen hagut de tancar per impossibilitat de continuar pagant lloguers, sous i altres despeses.

»Tercer, proposem la creació d'un grup interdisciplinari i transversal de treball entre les diferents administracions, la Federació de Gremis d'Artistes Fallers i tots els col·lectius implicats en una festa que és patrimoni immaterial de la humanitat, per articular accions i interlocucions àgils a l'hora de fer front a la crisi actual, a noves situacions que puguen afectar greument la festa, i que servixca també per a potenciar i projectar més encara tota la indústria relacionada amb les Falles i les Fogueres, per la seua influència econòmica tan positiva en la nostra societat.

»Palau dels Borja, 15 de juliol del 2020. » (Aplaudiments)

Validació o derogació del Decret llei 6/2020, de 5 de juny, del Consell, per a l'ampliació d'habitatge públic a la Comunitat Valenciana mitjançant els drets de tanteig i retracte (RE número 19. 308, DOGV 8832 bis)

El senyor president:

Senyories, passaríem al següent punt de l'ordre del dia, i últim d'este matí, a la vesprada ens queden dos punts més, que és el tercer, que és validació o derogació del Decret llei 6/2020, de 5 de juny, del Consell, per a l'ampliació d'habitatge públic per a la Comunitat Valenciana, mitjançant els drets de tanteig i retracte.

Donem la benvinguda i agraïm la presentació que ara ens farà el vicepresident segon del Consell. I donem ja la paraula a l'il·lustre vicepresident Rubén Martínez Dalmau, que ens farà la presentació del decret llei. Quan vosté vullga.

El senyor vicepresident segon del Consell i conseller d'Habitatge i Arquitectura Bioclimàtica:

Moltes gràcies, senyor president.

Senyores diputades, senyors diputats.

El passat 5 de juny, el Consell va aprovar el Decret llei 6/2020, per a l'ampliació de l'habitatge públic a la Comunitat Valenciana, mitjançant els drets de tanteig i retracte.

Hui comparec davant les Corts Valencianes per a explicar les raons que han donat lloc a la seua elaboració, i per a sol·licitar el vot favorable de les seues senyories per a la seua convalidació.

Senyories, no fa encara ni una setmana que vam anunciar l'adquisició de 218 habitatges, mitjançant el dret de tanteig, una compra que em vaig atrevir a qualificar d'històrica, ja que significava un punt i apart en les polítiques d'habitatge del País Valencià, per dos motius inqüestionables.

En primer lloc, perquè mai abans la Generalitat havia exercit este dret en habitatges protegits de promoció privada. Repetixc: mai abans s'havia fet. És important remarcar este missatge, perquè, com diu l'especialista d'habitatge, Javier Burón, si no s'havia fet amb anterioritat, no era per qüestions legals, sinó per decisions purament polítiques.

Cal dir-ho clar i ras: les valencianes i els valencians tenen dret de saber què ha passat amb les polítiques públiques d'habitatge durant els vint anys anteriors a l'entrada del govern del Botànic.

Tenen dret a saber que el parc públic d'habitatges ha passat de ser de 45. 000 habitatges a únicament 14. 000. Tenen dret a saber que s'han invertit milions i milions d'euros, diners de totes i tots nosaltres, en promocions d'habitatges dels quals únicament s'han beneficiat uns poquets.

Tenen dret a saber que s'han deixat escapar milers d'habitatges públics que ara són propietat de fons d'inversió.

En canvi, el govern del Botànic té molt clar on estan les seues prioritats. Nosaltres treballem per fer valer l'article 47 de la Constitució espanyola, sobre el dret a disfrutar d'un habitatge digne i adequat. L'article 33. 2 de la Constitució, sobre la funció social del dret a la propietat. L'article 10 de la Constitució, sobre la dignitat de la persona.

I també treballem el nostre article 16 de l'Estatut d'autonomia de la Comunitat Valenciana, on diu que la Generalitat garantirà el dret d'accés a un habitatge digne dels ciutadans valencians.

I eixa és la diferència entre els que treballem per a la gent que necessita un sostre on desenvolupar la seua vida i els que treballaven per la gent que feia negoci amb un bé de primera necessitat. (Aplaudiments)

Esta adquisició d'habitatges aclarix qualsevol dubte que puguera haver sobre l'operativitat i efectivitat d'este decret llei, ja que és el pur reflex del procediment que ens ha dut fins ací. Per això, podem assegurar que la norma és plenament efectiva i immediatament aplicable, cosa que explicaré amb deteniment a continuació.

D'altra banda, el segon motiu és pel moment de dificultat en el qual ens trobem immersos. En el mes d'abril es van donar a conèixer dos informes que reforçaven la nostra idea d'ampliar el nombre d'habitatges públics.

El primer d'ells és l'informe del relator especial de Nacions Unides sobre l'extrema pobresa i els drets humans a Espanya, Philip Alston. I el segon és l'estudi sobre el mercat de l'habitatge entre 2014 i 2019, que va publicar el Banc d'Espanya.

En la seua visita, Philip Alston va constatar que, juntament amb el problema de la desocupació, Espanya estava sumida en una crisi d'habitatge d'enormes proporcions. A aquest deteriorament, cal sumar, de forma imprevista i molt perjudicial, les conseqüències que la COVID-19 està causant i seguirà causant en l'activitat econòmica.

D'altra banda, el Banc d'Espanya assenyalava que les mesures més adients per a resoldre este problema són aquelles encaminades a augmentar el nombre de cases a favor de l'administració pública. Garantir el dret a l'habitatge serà el repte social més important de la pròxima dècada per a les administracions públiques, ens diu el Banc d'Espanya.

Senyories, és de gran importància entendre que estem responent amb este decret llei, perquè tenim davant nostre un procés pel qual les entitats financeres estan desprenent-se de tots els immobles que van acumular en la crisi econòmica de 2008.

I utilitze el verb desprendre conscientment, i en el sentit literal de la paraula. Perquè el que fan alguns bancs no és vendre estes cases als fons d'inversió, sinó que es desprenen d'elles a uns preus moltes voltes irrisoris, agrupant centenars o milers de vivendes en paquets.

No cal que els recorde que en moltes d'aquestes cases continuen vivint famílies, famílies que en el seu moment van perdre la propietat, i que ara es veuen amenaçades, veuen amenaçada la seua permanència per la pujada dels preus del lloguer o perquè als fons d'inversió no els ix rendible renovar els contractes de lloguer, ja que vol dedicar eixes cases a un altre ús com, per exemple, el lloguer turístic.

I tot això evidencia que l'aprovació de la norma era indispensable i que, sense cap tipus de dubte, concorren els motius que justifiquen l'extraordinària i urgent necessitat per tal d'implementar els mecanismes per a ampliar la xarxa pública d'habitatge sense més dilació. Tenim, per tant, un mandat normatiu i un imperatiu social d'actuació que hem traduït en este decret llei.

En esta línia, la utilització de la figura del decret llei està plenament justificada i, a més, seguix la doctrina més consolidada del Tribunal Constitucional en sentències, com la 61/2018, amb una doble motivació.

D'una banda, ens recorda la citada sentència que l'ús del decret llei és adient en situacions que s'han qualificat de conjuntures econòmiques problemàtiques, com és el cas clarament.

I d'altra banda, també afig que el fet que es considere una reforma estructural no impedix per si mateix la utilització de la figura del decret llei, perquè diu literalment: «El possible caràcter estructural del problema que es pretén afrontar no exclou que este problema puga convertir-se en un moment donat en un supòsit d'extraordinària i urgent necessitat».

Per tant, no hi ha cap dubte respecte a esta valoració, a esta qüestió, que és que el decret llei és l'instrument jurídic adient en este cas.

Senyores i senyors, abans d'entrar a valorar les mesures concretes introduïdes pel decret llei, vull fer un reconeixement a les entitats representants de la societat civil i els actors jurídics que han informat la norma en el procés participatiu intens que vam encetar abans d'aprovar-la.

A les plataformes d'afectats per la hipoteca, a l'Institut Valencià de l'Edificació, a la Federació Valenciana de Municipis i Províncies, a la Creu Roja, a l'il·lustre Col·legi Notarial de València, als registradors de la propietat de la Comunitat Valenciana i a la Federació d'Empreses, Promotores i Agents Urbanitzadors de la Comunitat Valenciana, Feprova. Tots ells van participar en l'elaboració d'este instrument jurídic.

Gràcies a totes elles i ells per la seua predisposició a col·laborar i per totes les aportacions que ens han fet arribar perquè este decret llei gaudisca de la màxima legitimitat possible entre tots els actors socials i els agents implicats.

Com vostés hauran pogut comprovar, el Decret llei 6/2020, de 5 de juny, s'estructura en dos títols clarament diferenciats.

El títol primer regula els drets d'adquisició preferent de la Generalitat sobre els habitatges de protecció pública i introduïx dues novetats significatives.

La primera novetat consistix en la incorporació, per primera volta en el nostre ordenament jurídic, de la qualificació permanent dels habitatges adquirits mitjançant l'exercici dels drets de tanteig i retracte. Perquè necessitem construir una xarxa d'habitatges públics sòlida i estable que done resposta a les necessitats d'habitatge presents. I també ha de donar resposta a les necessitats futures del poble valencià.

Com hem pogut constatar, els règims de protecció temporal han resultat insuficients. Han resultat insuficients per la senzilla raó que, una volta finalitzat el seu període de protecció, acaben sent habitatges lliures venuts en el mercat.

I per això, totes les cases que adquirim a partir d'ara tindran una qualificació d'habitatges protegits amb caràcter permanent, incorporant-los a l'òrbita de l'Administració pública per a sempre i assegurant el compliment present i futur de la funció social de l'habitatge.

I calia fer un pas decisiu per a frenar pràctiques especulatives amb els recursos públics, i l'hem fet. Molts països d'Europa ja compten amb esta particularitat, com també passa en les comunitats autònomes que han desenvolupat polítiques més avançades d'habitatges, com el País Basc, com les Illes Balear i, ara, el País Valencià.

La segona novetat, i com a continuació de la línia iniciada per la llei de funció social de l'habitatge, és l'aposta ferma per la descentralització de les polítiques públiques en matèria d'habitatge.

Volem que els nostres municipis tinguen les seues cases. Ara, gràcies als diversos mecanismes inclosos a aquest decret llei, els ajuntaments podran crear o ampliar, poc a poc, els seus parcs públics municipals d'habitatges. I volem que els nostres pobles puguen tindre les seues vivendes públiques en este sentit. Amb això pretenem assegurar una gestió més eficient i de proximitat del parc públic d'habitatges.

Per la seua part, el títol segon introduïx els drets d'adquisició preferent a favor de la Generalitat en les cases procedents de dacions en pagament, d'execucions hipotecàries o de vendes extrajudicials, així com en aquelles transmissions relatives a grans operacions immobiliàries.

Ara bé, com que la intervenció de l'administració ha de ser la mínima i imprescindible per a fer front a la situació d'emergència i a la mancança d'habitatges públics, l'exercici del tanteig i retracte es limita als habitatges situats en les àrees de necessitat d'habitatge -les anomenades Anha-, que seran àrees declarades per la Generalitat d'acord amb els informes tècnics corresponents.

Una delimitació d'àrees on la Generalitat allí en aquells on la Generalitat no disposa de mitjans suficients per a satisfer les necessitats que tenim d'habitatge.

És sorprenent la virulència amb la qual s'han manifestat alguns partits polítics de la dreta respecte a esta novetat. No sé si per desconeixement o per pura afany d'oportunisme polític. Però al País Valencià ja existien normatives que regulen el dret d'adquisició preferent a favor de la Generalitat en cas d'interés públic, i els posaré dos exemples molt clars: la Llei 4/1998, del patrimoni cultural valencià, i la Llei 11/1994, d'espais naturals protegits de la Comunitat Valenciana, encara que pot ser no desperten als poders fàctics ni als seus defensors per la falta d'interés econòmic sobre la qüestió.

Dit això, m'agradaria fer un aclariment sobre una de les qüestions que he estat escoltant repetidament durant estes últimes setmanes. Totes les herències, totes les donacions entre ascendents i descendents estan totalment excloses de l'exercici del tanteig i retracte.

No hi haurà cap possibilitat d'exercir els drets quan un pare li transmeta a la seua filla la casa on ha viscut sempre. Ni tampoc quan una mare decidisca al fill la casa perquè s'emancipe definitivament. No hi ha cap possibilitat que es puga actuar en este sentit, que quede clar, que quede clar.

I vaig acabant. La regulació dels drets de tanteig i retracte que fa el decret llei té una triple finalitat.

En primer lloc, i la més important, és l'ampliació del parc públic d'habitatges, tant de la Generalitat valenciana com de tots aquells municipis que ho necessiten de manera immediata, per tal de donar una resposta a la demanda d'habitatge al País Valencià en este context de crisi econòmica i social.

La segona raó és protegir a totes les persones i famílies que viuen en les cases procedents d'execucions patrimonials del risc d'una pujada del preu del lloguer -que estem ja veient- i del risc de ser desnonades, oferint-los un lloguer social que els permeta romandre en les seues cases. Prova d'això és que, de les 218 cases que vam comprar la setmana passada, 95 estaven habitades. 95 d'estes cases estaven habitades. I amb esta compra, la Generalitat podrà donar a estes famílies una alternativa estable.

I la tercera, hem d'afavorir per a distensionar el mercat del lloguer. És necessari treballar per a generar un major volum d'oferta pública i, així, incidir directament en el preu en la mesura que siga possible.

Per tot això, senyories, els sol·licite el vot favorable al dret a l'habitatge i a la dignitat humana. En definitiva, el vot favorable a la validació del Decret llei 6/2020, de 5 de juny, del Consell, per a l'ampliació de l'habitatge públic a la Comunitat Valenciana mitjançant els drets de tanteig i retracte, per tal de frenar els moviments especulatius amb l'habitatge i les seues conseqüències socials i econòmiques al País Valencià.

No devem ni podem renunciar a continuar defenent este dret reconegut en la Constitució espanyola i en el nostre Estatut d'autonomia.

Les resistències eren més que esperables. No hi ha transformació social que no comporte un desacord per part dels que perden alguns dels privilegis.

És innegable que esta norma ens ajudarà a ampliar el parc públic. Hem demostrat amb fets la nostra voluntat de caminar en esta direcció.

Per part del govern de la Generalitat ho tenim molt clar: front a la possibilitat que els grans poders econòmics acaben per sempre amb el dret a l'habitatge, nosaltres ens posicionarem al costat de les valencianes i els valencians. I ara cal que vostés també expressen de part de qui estan i a qui vostés defensen.

Moltes gràcies. (Aplaudiments)

El senyor president:

Moltes gràcies, vicepresident.

Passarem, una vegada feta la presentació pel vicepresident del Consell, a fixar un torn a favor de la iniciativa que en este cas manifestarà la il·lustre diputada i síndica del Grup Parlamentari Unides Podem, Naiara Davó, a la qual done des de ja la paraula, per un màxim de deu minuts.

Quan vosté vullga, senyoria.

La senyora Davó Bernabeu:

Gràcies, president.

Bon dia, senyories.

Tots sabem que hui estem davant d'un decret històric. Un decret (inintel·ligible) … la política d'habitatge i de drets de la Comunitat Valenciana al llarg de tota aquesta dècada.

La pandèmia ens ha demostrat la fragilitat de la vida, però també la fragilitat del nostre model econòmic. Un model econòmic pensat únicament pels beneficis privats d'uns pocs i per al dolor i la misèria de les majories socials més vulnerables.

Un model econòmic fet a mesura massa vegades pels especuladors financers, pels paràsits que només han sabut fer negoci amb les nostres carències.

Amb la COVID, s'ha demostrat el paper estratègic que té la vivenda a la nostra vida. Al final, ha sigut l'escut ciutadà contra el virus. A falta de vacunes, han estat els nostres hospitals i les nostres cases les quals ens han ajudat a parar la pandèmia.

El confinament ha salvat més de 450. 000 vides; 450. 000 vides de valencianes, de madrilenyes, de catalanes, d'aragoneses, que s'han salvat gràcies als esforços col·lectius i al confinament de quedar-nos a les nostres cases.

Sabem que el confinament ha estat igual per a totes, però no s'ha viscut de la mateixa manera per a totes. Igual que ara no totes sentirem de la mateixa manera les conseqüències econòmiques i socials d'aquesta crisi sanitària. Conseqüències que les persones més vulnerables incrementaran el risc d'exclusió residencial si no adoptem mesures urgents.

Ja ens ho va mostrar el pla Hàbitat 20-30 que necessitàvem multiplicar el parc públic de vivenda a aquesta dècada per protegir les famílies valencianes. I és que a la concentració de la propietat immobiliària i de l'escassesa d'oferta disponible, a la reducció progressiva del lloguer social i a la dificultat a l'accés de l'habitatge, se li suma ara, de forma imprevista i molt perjudicial, les conseqüències econòmiques i socials d'aquesta pandèmia, que repercutiran també en el que respecta a la possibilitat de pagar una hipoteca o un lloguer.

S'ha volgut molt atacar molt aquest dient que no estava adaptat al context de la COVID. Res més lluny de la realitat. Res més lluny de la realitat. La COVID ens ha posat davant l'extraordinària i urgent necessitat d'implementar mecanismes en l'ampliació ràpida del parc públic de vivenda.

Si no fem res com a institucions públiques per protegir els drets bàsics i un funcionament eficient de l'economia, es reactivarà el cercle viciós de l'especulació immobiliària que tantes desgràcies ha causat a aquest país -molt bé ho sabem-, a aquesta comunitat i que, damunt, serà molt més greu enmig d'una pandèmia que té en l'habitatge la trinxera ciutadana. Qui pot qüestionar hui que l'habitatge està sent un escut indispensable en la lluita contra la pandèmia?

Però és que, a més, per una altra banda, en aquesta crisi, on falta liquiditat a l'economia, és fàcil que molts agents econòmics i financers vullguen desfer-se, com ha dit el vicepresident, vullguen despendre's dels seus béns immobles. I, ¿qui està sempre a l'espera de les oportunitats especulatives? Aquells que veuen oportunitats de futur comprant habitatges a preus irrisoris.

Quan parlen del sector immobiliari i de la seua desprotecció que causarà aquest decret, que pensen què passarà quan aquests fons voltors vullguen desinvertir, que pense com es quedarà de desprotegit aquest sector immobiliari quan arribe la desinversió.

Perquè el que ens ha avisat el Banc d'Espanya és que del procés de venda massiva d'habitatges als fons inversors estrangers, als fons voltor, han anat molta força els últims anys i està comportant dos conseqüències completament negatives: la primera, una reducció progressiva dels lloguers socials; i la segona, una posició dominant en el mercat d'aquests fons que els assegura un considerable control en els preus. En altres paraules, més especulació immobiliària i menys protecció per a les famílies valencianes, enmig d'una pandèmia que, com deia, requerix confinar-nos a les nostres cases. Si no actuem ja contra els moviments especulatius la nostra terra, la nostra economia i la nostra societat, al fi i a la cap les valencianes i els valencians, tornaran a estar engolides per dinàmiques especulatives, i no volem una comunitat aixina. Ja l'hem tingut, ja sabem el que és, ja sabem el que comporta.

En situacions de crisi com aquesta les elits, els seus partits més instrumentals, aprofiten les desgràcies per fer negocis i retallar drets. Però hui plantem cara a d'això. Perquè, no s'enganyen, ací hi ha persones que citen molt a Espanya, que porten molt la seua bandera, però a les primeres de canvi vénen i trossegen el nostre país. Ho hem vist en Madrid, ho hem vist quan governen en altres comunitats amb les vendes il·legals de 3. 000 vivendes públiques als fons estrangers.

Defensar el nostre país no és trossejar-lo i vendre-lo a especuladors estrangers. Qui vullga realment defensar aquesta terra, que defense el seu parc públic de vivenda. Qui vullga realment defensar aquesta terra, que defense l'article 14 de la Constitució i el 16 de l'Estatut d'autonomia, que defense els drets de ciutadania i que no faça negocis amb ells.

Ara comencen les amenaces que aquest decret el portaran al Tribunal Constitucional, com ja van fer amb la Llei de la funció social de la habitatge. Parlen d'ajustos jurídics, d'inseguretat jurídica, però tots sabem que açò no va d'ajustos jurídics ni tècnics, sinó de voler utilitzar els tribunals per protegir els privilegis d'uns pocs, perquè mai, mai, han recorregut lleis que retallaren drets, sols han recorregut aquelles que retallaven els seus privilegis.

I tampoc va d'inseguretat jurídica, perquè la inseguretat és no saber si el banc no va a renovar-te el contracte social, és no saber si van a vendre la teua casa per 1. 500 euros i vas a quedar-te fora. La inseguretat i la injustícia és que tu no pugues comprar la teua pròpia casa pel mateix preu que ho fa un fons voltor.

I aquestes fons, les que amenacen en dir-nos que anem al Tribunal Constitucional, parlen a més del dret de la propietat, de l'expropiació, de competències estatals. Bé, caldria recordar, jo no sóc jurista, molts dels que parlen sí, que el dret a la propietat no té naturalesa de dret fonamental ni resulta aplicable a reserva de llei orgànica. Però és que a més aquest decret no desenvolupa o afecta els elements essencials del dret subjectiu, per tant no li és de requeriment.

És més, diré, com tots sabem, que la propietat pot ser i deu ser limitada en base a la funció o a la utilitat social i es deu de complir. I quan parlen d'expropiació, pues evidentment que saben que no té res a veure, no? L'expropiació necessita una transferència coactiva, en la qual el propietari no sempre, o quasi mai, decidix el preu pel que ven i ni si ven. Aquest decret que regula el tanteig i el retracte, sempre es farà quan el propietari vullga vendre i pel preu pel que el propietari vullga vendre. Vaja, que no hi ha relació amb l'expropiació, i vostés ho saben.

A més, aquesta norma se circumscriu, com li ha comentat el vicepresident, la matèria d'habitatge que és competència exclusiva de la Generalitat. Però no sols és que és competència, és que és obligació. És obligació dels poders públics assegurar un habitatge digne per a totes les valencianes i els valencians. I a més ho fa des de la regulació del dret de tanteig i retracte administratiu, per allò que parlen que si entrem en les competències de l'estat. No, no ho fem, ja saben que el dret de tanteig i retracte administratiu forma part de les competències de les comunitats autònomes, i és molta la jurisprudència del Tribunal Constitucional que així ho diu.

Miren, en conseqüència aquest decret es pot presentar com a tal perquè no vulnera ni la Constitució ni vulnera el nostre Estatut d'autonomia. No hi ha cap dubte sobre la legalitat del mateix. I torne a dir, vostés saben que açò no va d'ajustos tècnics ni jurídics, açò va de quin model defensem, va de fer polítiques per a la gent o de fer polítiques contra la gent. I aquells que volen recórrer al Tribunal Constitucional i que voldrien que aquest parlament parara avui mateixa aquest decret, són aquells que van defensar durant molt de temps i que continuen defensant hui en dia l'especulació, els pelotazos, i que ara ens venen als fons estrangers.

Aquest decret fa un gran pas endavant per ampliar el parc públic de vivenda i fer-ho a més de forma permanent. Fa un gran pas endavant per protegir les valencianes i els valencians. Fa un gran pas endavant per convertir la vivenda en drets, tornar les cases a la seua gent i parar l'especulació.

L'altre dia comentava ací, en la comissió de reconstrucció, amb els portaveus de la PAH, que hui hauríem de decidir que el dret a l'habitatge de les famílies té més valor o no que l'especulació dels bancs i dels fons voltor i els interessos de les constructores.

Si volem estendre el dret preferent de la Generalitat a tindre preferència en l'adquisició de la vivenda protegida. Si volem defendre que puguem intervindre en les grans operacions immobiliàries per protegir les famílies. Si volem que la vivenda pública tinga una qualificació permanent. Si volem poder cedir el dret a ajuntaments, a ONG o a persones que hagen consolidat el dret subjectiu a l'habitatge.

Senyories, és l'hora de mirar cap al futur i d'estar totes juntes treballant per trencar el cercle viciós de l'especulació i començar amb el cercle virtuós dels drets. Per això els demane el vot a favor per aquest decret.

Moltes gràcies. (Aplaudiments)

El senyor president:

Moltes gràcies, senyoria.

Exercirà el torn en contra a la validació del Decret llei 6/2020, l'il·lustre diputat Alfredo Castelló, que estrena look en esta sessió de Ple. (Rialles)

Quan vosté vullga, senyoria, té l'ús de la paraula.

Molt bé, exercirà el torn en contra d'esta validació l'il·lustre diputat Alfredo Castelló, que té ja l'ús de la paraula. Quan vosté vullga, senyoria.

El senyor Castelló Sáez:

Oiga, y si entre un padre y un hijo tienen dos viviendas protegidas y les conviene hacer una permuta entre ellas. ¿A que usted sí que puede realizar el derecho de retracto, conseller? ¿Esto va contra los fondos buitre o va contra las personas, conseller? Porque hay muchos casos que esta ley va contra las personas.

La abogacía exige que se justifique adecuada y exhaustivamente tanto la urgente como la extraordinaria necesidad, y ustedes no lo hacen, ustedes lo justifican en el tema de la crisis de la COVID, como si realmente se hubiera puesto en marcha, tal y como consta en el expediente, el día 28 de abril. Pero no es cierto, oiga, usted, el 4 de abril, ya dijo que «en los próximos días tendremos un decreto de ampliación del parque público». Fíjese, no es verdad que empezara en esa fecha, empezó antes. Dijo, en una comunicación, el cuatro del cuatro, que en los próximos días tendremos esto. Pero es que antes también nos había comentado, en marzo, en contestación a una pregunta oral, que estaba trabajando junto con los ayuntamientos para (inintel·ligible) … las gestiones de tanteo y retracto. ¿A que es así, conseller? ¿A que usted ya estaba haciendo esto diez días antes del estado de alarma? Entonces, ¿por qué nos engaña? Porque además, el 27 de noviembre, a una interpelación mía, ya nos dijo que estaba trabajando en ese decreto. Y ahí no sabían ni los chinos nada de la COVID. La COVID es una excusa que ha utilizado usted para hacer este decreto.

Nuestra primera propuesta de reconstrucción les anticipo que será eliminar la conselleria y la segunda negociar este decreto.

El senyor president:

Moltes gràcies, senyor Castelló.

Per a rèplica al torn en contra que ha expressat el senyor Castelló, té la paraula la síndica del Grup Parlamentari Unides Podem, la il·lustre diputada Naiara Davó.

Quan vosté vullga, senyoria.

La senyora Davó Bernabeu:

El senyor president:

Moltes gràcies, senyoria.

Per a rèplica a la intervenció de la síndica Naiara Davó, té la paraula l'il·lustre diputat Alfredo Castelló.

Quan ja…, li donem l'ús de la paraula.

El senyor Castelló Sáez:

El senyor president:

Senyoria.

El senyor Castelló Sáez:

El senyor president:

Moltes gràcies.

El senyor Castelló Sáez:

Gracias, presidente. (Aplaudiments)

El senyor president:

Moltes gràcies, senyor Castelló.

Una vegada substanciat el torn a favor i torn en contra de la validació del decret llei passem a la fixació de posició per part dels grups parlamentaris.

En primer lloc, en nom del Grup Parlamentari Vox Comunidad Valenciana, té la paraula l'il·lustre diputat José María Llanos.

Quan vosté vullga, senyoria.

Quan vosté vullga, senyoria.

El senyor Llanos Pitarch:

Sus medidas sirven para igualar a todas las personas en la más absoluta pobreza, cargándose la clase media, el esfuerzo, el trabajo y el afán de superación. (Aplaudiments) Ustedes lo saben y como lo saben -pero lo que les mueve es la ideología totalitaria y usurpadora- han encontrado la forma y el momento más propicio, el de la pandemia, para cometer este latrocinio político, esta grave situación que hemos sufrido nuestra sociedad, nuestra nación y nuestra tierra valenciana.

En Vox llegamos a la conclusión de que a ustedes les da igual lo que les digan, lo suyo es la imposición ideológica. Y les digamos lo que les digamos les da absolutamente igual, por eso les da igual la inseguridad jurídica que han creado. Los notarios, los registradores, la propia conselleria de justicia les ha dicho que se lo hagan mirar, que acaben la mitad del articulado porque no hay por donde cogerlo.

También les da igual la inconstitucionalidad de todo lo que se refiere al tanteo y retracto en primera y sucesivas transmisiones de vivienda libre adquirida por ejecución hipotecaria de dación en pago, les da igual.

Y los gastos notariales, registrales, ¿qué va a pasar con todos esos? Y si ya se ha empezado una reforma, ¿qué van a hacer con todo eso? No está nada de eso contemplado por ustedes, porque les da igual.

Y hablan de un derecho subjetivo, ¿es broma? Un derecho subjetivo sobre inmuebles. Tendrán que hacérselo mirar, porque el emperador puede dar la ciudadanía a las palabras, pero no a las personas. Pero ustedes, las palabras significan lo que ha ustedes les parecen, bravo emperador o bravo comandante, como usted quiera. (Aplaudiments)

El senyor president:

Senyoria.

El senyor Llanos Pitarch:

El senyor president:

Moltes gràcies, senyoria.

Aixina que caldrà rèplica.

Senyora Davó.

Des de l'escó? Doncs, per a rèplica, la il·lustre diputada Naiara Davó al senyor José María Llanos.

Quan vosté vullga, senyoria

La senyora Davó Bernabeu:

Gràcies, president.

Y, bueno, agradecerle que haya destinado por lo menos los últimos 40 segundos a hablar de las cosas del decreto. Sí, efectivamente, este decreto amplía derechos y protege a las familias -lo he dicho en la primera intervención donde les pedía el voto a favor-. Si queremos extender el derecho de la Generalitat a cualquier tipo de vivienda de protección, de promoción pública o privada, hay que votar a favor de este decreto.

Yo no sé como se lo montan ustedes, porque hablan mucho de España, pero cuando hay que defender a la gente siempre les fallan, siempre se equivocan de bando. Fallaron en la votación del ingreso vital mínimo y hoy van a volver a fallar votando en contra de este decreto. Hoy van a volver a fallar a los españoles y a las españolas votando a favor de los fondos buitre y en contra de la protección de los valencianos y las valencianas.

Gracias. (Aplaudiments)

El senyor president:

Moltes gràcies, senyoria.

Continuarem amb el debat. Ara la rèplica a esta rèplica que efectuarà l'il·lustre diputat José María Llanos.

I per la qual cosa li donem ja la paraula. Senyor Llanos, està vosté en l'ús de paraula.

El senyor Llanos Pitarch:

Porque, claro, los fondos buitre, los fondos de inversión. Pero es que yo no voy a hacer como usted, yo no voy a pedirle a mi compañero que me dé la prensa que le ha enseñado y que les deja en vergüenzas, que enseña sus vergüenzas. No lo voy a hacer, porque amiguetes de fondos buitre, desde luego, no los hay en mi partido. Sí en el de sus compañeros de bancada.

Ustedes, lo que no van a tocar es un solo fondo buitre, porque no les van a dejar. Ustedes van a tocar el patrimonio que, con esfuerzo, han ganado los valencianos, que es lo que único que pueden ustedes hacer, porque no saben hacerlo de otra manera.

Muchísimas gracias. (Aplaudiments)

El senyor president:

Moltes gràcies, senyoria.

Senyories, anem a continuar amb el debat, ara amb la fixació de posició en nom del Grup Parlamentari Compromís, que realitzarà la il·lustre diputada Belén Bachero, a la qual done ja l'ús de la paraula, perquè puga fixar posició.

La senyora Bachero Traver:

Gràcies, president.

Si en aquesta lluita per la defensa del dret a la vivenda, algú mereix un reconeixement especial, és la Plataforma d'Afectats per les Hipoteques. Per la seua lluita incessant, calia este reconeixement públic ací, al parlament valencià.

Tota la meua admiració per la feina incansable que han fet totes les persones que la conformen, i en especial José Luis González, que és el portaveu de la coordinadora.

Bé, des de Compromís, veiem amb molt bons ulls aquest decret llei, que a més considerem innecessari i imprescindible. Cal garantir eixe dret a la vivenda, constitucional, i per a poder fer-lo cal ampliar el nostre parc públic.

Com diu la Constitució, els poders públics promouran les condicions necessàries i establiran les normes pertinents, per tal de fer efectiu el dret a un habitatge digne, i regularan la utilització de sòl, d'acord amb l'interés general, per tal d'impedir l'especulació.

Així és i això és el que estem fent, pel que treballem cada dia en aquest parlament i pel que treballa cada dia el Consell del Botànic. I a més, en el debat sobre la convalidació del decret, en el debat que s'ha creat en la societat civil, vull dir, hem pogut vore que això és un objectiu que ningú qüestiona.

Els sectors que critiquen el decret: immobiliàries, promotores, constructors, notaris, registradors, tots asseguren que el decret persegueix un objectiu noble. Ho vam comprovar dilluns passat en la comissió de reconstrucció.

Per molt de soroll que hi haja al voltant, crec parlar en nom de tots a l'afirmar que hi ha un consens social per a solucionar el problema de l'accés a un habitatge digne. Les dades del drama són evidents: 14. 000 persones en la Comunitat Valenciana demanen un habitatge digne, i ho sabem a més per la llei de funció social de l'habitatge que va aprovar aquesta cambra des d'un Consell Botànic, també.

A la Comunitat Valenciana hi van haver 1. 454 desnonaments en el primer trimestre del 2020, i els preus de l'habitatge fan que el deute de les famílies, el 87 %, és degut al pagament de l'habitatge habitual. Davant aquesta necessitat, calia actuar de forma valenta, i vosté així ho ha fet.

Tornant al decret, de totes les crítiques i pressions del sector de l'habitatge que hem vist les darreres setmanes, se centren totes pràcticament en l'article 10 del decret, i en concret, dels punts c i d.

El punt c diu: «La Generalitat és titular del dret de tanteig i retracte en les transmissions d'edificis, amb un mínim de cinc habitatges, la destinació principal dels quals siga el residencial, quan es transmeta un percentatge igual o superior al 80 %».

I en l'apartat d diu: «La Generalitat és titular del dret de tanteig i retracte en les operacions referides a deu o més habitatges i els seus annexos». D'açò pràcticament és on se centra el debat. Precisament aquells punts pensats per a evitar l'especulació entre els fons voltor i les vendes d'habitatge a mil euros, com acabem de vore en la venda que han fet.

Habitatges pagats i repagats, que se'ls van llevar a les famílies per a donar-los regalats als especuladors. Recordem el moment en què se'ls lleven a les famílies per impagament d'hipoteques i se'ls queda la banca, però és que després se tornen a pagar en el rescat bancari que fa el Partit Popular, eixe xec en blanc que li oferix a la banca, permetent que se vulnere un dret constitucional i que tiren la gent al carrer.

I que ara se tornaven a vendre per tercera volta, a 1. 000, 1. 500 euros, des d'un banc a un fons voltor. I ahí actua la Generalitat i fa eixa compra. I estan en contra d'això, senyor conseller. Doncs, Compromís, no. I el govern del Botànic, tampoc.

Cal explicar a la gent del que estem parlant. Perquè, que em diguen a mi qui ha pogut comprar una vivenda per 1. 000, 1. 500 euros, 3. 000, 9. 000 euros, sabent que s'estan fent eixes compravendes per part dels fons voltor. És on volem actuar, volem intervindré ja, i amb aquest decret, ho podrem fer.

Diuen que el decret crea inseguretat jurídica, paralitza el sector i és una intervenció intolerable en el mercat. Però bé, està clar que de tot açò no hi ha res, i l'únic que hi ha és culpar el decret, perquè no volen que intervinguem en eixes intervencions amb els fons voltor.

Respecte de la intervenció al mercat, comunisme, expropiació, la fi de la propietat privada, se n'han sentit moltes, senyor conseller, de barbaritats, però s'obliden de l'article 33. 2 de la Constitució espanyola que vosté ha anomenat ací, la funció social del dret a la propietat.

Analitzem, a més, què s'entén per intervenció al mercat, perquè, quan convé, sí que els agrada. Fem un repàs, per exemple, de les iniciatives presentades en la comissió de reconstrucció pels promotors immobiliaris.

Avals del 20 % de la hipoteca per part de la Generalitat, deixar el 50 % de l'IVA per a la compra d'habitatges, ajudes a propietaris de locals comercials amb hipoteca, compra compartida entre Generalitat i compradors, requalificacions de sòl d'immobles buits, liberalització de sòl públic.

Algunes inassolibles, altres sí, altres molt bones propostes, però totes intervenen en el mercat.

I una altra qüestió clau és que aquest decret li dóna una vocació de permanència, mitjançant la qualificació permanent d'habitatges protegits, qüestió clau i que, si haguera estat en Madrid, Ana Botella no haguera pogut vendre els 3. 000 habitatges i, en plena crisi sanitària pel COVID, si en Múrcia hagueren tingut aquesta normativa, no hagueren venut les 650 vivendes públiques.

Bé, ja finalitzo. Crec que ha quedat molt clar el nostre posicionament. I cal dir, per finalitzar, que el País Valencià viu una situació d'emergència social per la falta d'accés a un habitatge digne que cal afrontar amb valentia des de les administracions.

El decret és una bona ferramenta per ampliar el parc públic de vivenda i evitar l'especulació. Amb eixe objectiu, caldrà que explique l'oposició a les persones del carrer, que no tenen accés a un habitatge digne, per què no estan d'acord que l'administració intervinga quan s'especula en habitatges que es venen a mil euros.

El senyor president:

Senyoria.

La senyora Bachero Traver:

Amb les famílies sobreendeutades pel preu de lloguer i les hipoteques abusives, és indigne que això passe al País Valencià. I des de Compromís, anem a posar tot el nostre esforç, perquè l'especulació no tinga lloc mai més al nostre territori.

Moltes gràcies. (Aplaudiments)

El senyor president:

Moltes gràcies, senyoria.

Fixarà posició, en nom del Grup Parlamentari Ciudadanos, la il·lustre diputada Mamen Peris.

La senyora Peris Navarro:

Gràcies, president.

El senyor president:

Senyories.

La senyora Peris Navarro:

Gracias. (Aplaudiments)

El senyor president:

Moltes gràcies, senyoria.

Passarem al següent…

¿Vol replicar la intervenció de la diputada? Doncs per a rèplica a la intervenció de la diputada Carmen Perís en nom del Grup Parlamentari Ciudadanos, té la paraula la il·lustre diputada Naiara Davó.

Quan vosté vullga, senyoria.

La senyora Davó Bernabeu:

Gràcies, president.

El senyor president:

Senyories, per favor.

La senyora Davó Bernabeu:

Saben que está la necesidad. Saben que el contexto es importante. Solo les falta ver y reconocer a los fondos buitres, ver y reconocer las bondades, que yo creo que usted sí que las sabe, sí que las sabe y por eso se apoya en cosas que realmente no dice este decreto, y votar a favor.

El senyor president:

Moltes gràcies, senyoria.

Passarem a la rèplica de la il·lustre diputada Mamen Peris a la intervenció que acaba…, la rèplica que acaba de realitzar la síndica del Grup Parlamentari Unides Podem.

Quan vosté vullga. Ara sí, li limitaré el temps.

La senyora Peris Navarro:

Pero, vamos a ver. Ustedes…, es que el problema que tienen es que no escuchan. Estamos ante un decreto farragoso y un decreto indeterminado. ¿Para qué lo han hecho ustedes tan general? Para tener discrecionalidad, que es lo que a ustedes les gusta, estar en el poder y poder hacer lo que quieran.

¿Quiere que le diga otro detalle del artículo 10. c? Que habla de diez viviendas. Pero, ¿qué? ¿Del mismo edificio? ¿O no? Si es que crea hasta esas inseguridades jurídicas tan banales. Pero aparte ustedes dicen: «Derecho de tanteo que cederemos a los municipios». Pero si hay municipios que no pueden pagar los gastos corrientes. Ustedes empiezan la casa por el tejado, porque es que como no les pongan una partida presupuestaria, no hay derecho de tanteo y retracto, porque aquí no se expropia y aquí no se requisa. Aquí tendrán ustedes que pagar. Con lo cual, decretazo, pero sin partida presupuestaria, mal vamos. No engañen ya más con más discursos, que les queda solo un millón de euros.

El senyor president:

Moltes gràcies.

La senyora Peris Navarro:

El senyor president:

Moltes gràcies.

La senyora Peris Navarro:

Gracias. (Aplaudiments)

El senyor president:

Moltes gràcies, senyoria.

Senyories, clourem este punt ara amb la fixació de posició que, en nom del Grup Parlamentari Socialista, farà el síndic del grup, senyor Manolo Mata, al qual done la paraula en este moment.

Tot agraint el treball de Conxa, que ens ajuda molt.

El senyor Mata Gómez:

Moltes gràcies, president.

M'agradaria donar…, tindre un record hui d'un amic meu que s'ha mort, que és Ramón Vilar, que va ser diputat d'estes Corts un mes. Les eleccions van ser el 30 de maig i Entesa va guanyar un recurs i se'l fulminaren.

No cap vida sense vivenda, sense faena. Però vida digna, vivenda digna. Perquè això és el que provoca que tingam llars i que en les llars estiguen les famílies i que el ser humà tinga capacitat de desenvolupar-se.

Este decret no inventa la pólvora. Açò és un contínuum, un contínuum, la pandèmia ha demostrat algunes coses: que es possible que l'Evha condone els lloguers a la gent que no té mitjans i que ha patit per la COVID; que el Govern d'Espanya, de Podem i el PSOE, aproven regulacions que posen una moratòria a les hipoteques. Açò ha demostrat que una de les lleis més importants que hem fet en este parlament, que va a considerar el dret a la vivenda com un dret subjectiu i igual que el dret a les pensions, que el dret a l'educació, que el dret a la sanitat, va ser la Llei de 2017, de la funció social de la vivenda -exconsellera va fer vosté un excel·lent treball.

Una llei que mos dia que havia d'haver un registre d'oferta i de demanda de vivendes, i això es clau. Que mos dia que era capaç el dret de tanteig i retracte. I és més, en la Llei d'acompanyament de 2018 van introduir unes millores substancials en una qüestió. Una llei que això sí que era, per definir-ho en paraules del representant de Vox, comunista, socialista, d'esquerres, d'iniciativa, que per interés social es poguera expropiar l'usufructe temporal.

Jo crec que els avanços que ha fet el Botànic en cinc anys han estat brutals, perquè s'exigia que hi haguera un registre de vivendes deshabitades a més a més, que la gent poguera accedir al lloguer social si eren més de tres membres en dos Iprem. Un Iprem a l'any són 7. 000 euros. Si era un membre a soles un sol Iprem. Era posar a disposició de qui ho demanara un alojamiento dotacional, una vivienda dotacional o incluso una vivienda libre. Totes estes coses se poden aconseguir, s'han d'aconseguir.

Jo, senyories, crec que este és un gran decret i és un avanç molt significatiu. Però que podem fer més, no sé si per la via del decret o per la via que siga. Este matí Pilar Lima ha dit una cosa molt important, ha fet suggeriments al decret llei que aprovarà la vicepresidenta Oltra, ha dit que llevem el carnet del partit.

L'altre dia el vicepresident Dalmau va citar a Boaventura de Sousa. Boaventura de Sousa creia en els contractes socials potents que provocaren uns valors universals representatius de moltíssima gent. Jo crec que no podem pensar que açò no és millorable per la via que siga. I és millorable, per què? Perquè jo crec que en el decret ha de constar que estes vivendes no tenen altres deutes. Hi ha deutes que van arrastrats per les vivendes, i ningú ho sap. I ha d'estar clar, perquè hem de distingir entre tindre un parc públic de vivendes, oferir-lo a les 14. 000 persones que estan esperant, que són vivendes públiques en condicions especials, que l'accés a la vivenda comprada en determinades circumstàncies.

Els fons voltor són més llestos que mosatros, una i mil vegades. Ja no compren vivendes, ara compren hipoteques, compren hipoteques. I el Codi civil establix una cosa molt curiosa, i és que quan hi ha la cessió d'un crèdit a un tercer i el crèdit és litigiós, i hui totes les hipoteques pràcticament són litigioses o, per les raons que siguen o per la cláusula suelo o por no sé qué, el Codi civil te deixa que en nou dies el deutor puga pagar l'import de qui ha transferit el crèdit. I si poguérem averiguar que un fons voltor ha comprat una vivenda en una hipoteca de 300. 000 euros per 5. 000, però la persona que té eixe deute no té les 5. 000 per a comprar-la, i la Generalitat afavorirà (inintel·ligible) …

Estic d'acord en alguna manifestació que s'ha fet: no se pot penalitzar les donacions a títol gratuït, pel concepte que siguen. Perquè ací se donen vivendes a títol gratuït a les conselleries. Mi tia «colorines» ha donat una a la Conselleria d'Habitatge per a dones maltractades. No es pot pensar que si una mare dóna a un fill una vivenda i el decret exigix que siga vivenda habitual, està impedint que eixa vivenda se llogue i en el lloguer pagar la residència de la mare.

Hi ha moltes coses que es poden millorar. I jo crec que este decret està emparat en l'absoluta bona fe, en la convicció que se vol fer. Però insistisc, senyories, el podem millorar, via llei d'acompanyament, via una refundició d'altres lleis. Perquè hi ha algunes coses que són peculiars.

Diu, el tanteo legal o un tanteo entre particulares, pues igual ens trobem com que ara tots els promotors se fan «autotanteig» entre uns i altres, i els exclou. Quan fem una llei ací milers de despatxos d'advocats que treballen per als fons voltor estan pensant com sortegen tot això.

Per què no hem inclòs els edificis en ruïna? Per què no hem inclòs els solars? Per què no hem inclòs altres coses?

La setmana passada se va fer una operació brutal a Aliseda, un fons voltor del Santader i Blackstone. 531 edificis a mig acabar. Això podia estar una bona opció al País Valencià, a algunes d'estes vivendes, d'acabar edificis que no estaven.

Jo crec que podem complementar, millorar. Però també vull ser-li molt sincer: el millor decret llei del govern valencià és que no governe el PP, ni ara ni mai. Perquè, mire vosté, en febrer -i acabe, senyories-, en febrer de 2015 es reunires Isabel Bonig i el conseller Moragues en els afectats per l'impagament de les ajudes a la vivenda. I sap el que digueren: «lo arreglaremos». Esta consellera va pagar 340 milions d'euros, i eixe govern, per a pagar ajudes a la vivenda impagades a 60. 000 famílies valencianes. Y el SGR menos mal que se deshizo de esos activos tóxicos que en la época del PP consentían basura para avalar créditos que jamás pensaban pagar.

Gràcies. (Aplaudiments)

El senyor president:

Moltes gràcies, senyor Mata.

Senyories, reprendrem el nostre treball a les quatre de la vesprada amb el següent punt, el quart, i les votacions immediatament després del quart punt tindran lloc.

Se suspén la sessió.

(Se suspén la sessió a les 14 hores i 25 minuts)

(Es reprén la sessió a les 16 hores i 2 minuts)

El senyor president:

Es reprén la sessió. (El president colpeja amb la maceta)

Validació o derogació del Decret llei 8/2020, de 26 de juny, del Consell, de mesures excepcionals per a facilitar la convocatòria i reunió dels òrgans socials i l'eficàcia dels acords de les entitats cooperatives valencianes (RE número 20. 000, DOGV 8845)

El senyor president:

Passem al punt quart de l'ordre del dia, que és la validació o derogació del Decret llei 8/2020, de 26 de juny, del Consell, de mesures excepcionals per a facilitar la convocatòria i reunió dels òrgans socials i l'eficàcia dels acords de les entitats cooperatives valencianes.

Per a presentar-nos el decret llei, donem la benvinguda a l'honorable conseller d'Economia Sostenible, Sectors Productius, Comerç i Treball, senyor Rafael Climent, al qual donem ja la paraula perquè ens presente el decret llei.

El senyor conseller d'Economia Sostenible, Sectors Productius, Comerç i Treball:

Gràcies, president.

Molt excel·lent senyor president.

Il·lustres diputades i diputats.

Molt bona vesprada a totes i tots.

Comparec en aquestes Corts, en nom del Consell, per presentar el Decret llei 8/2020, de 26 de juny, del Consell, de mesures excepcionals per a facilitar la convocatòria i reunió dels òrgans socials i l'eficiència dels acords de les entitats cooperatives valencianes, per tal d'explicar les raons que han donat lloc a promulgar-ho i sol·licitar el vot favorable de les seues senyories per a la seua validació.

Com vostés saben, les entitats cooperatives valencianes es regeixen per una normativa pròpia, la Llei de Cooperatives de la Comunitat Valenciana, el text refós de la qual va ser aprovat per Decret legislatiu 2/2015, del Consell, de 15 de maig. Aquesta legislació es dicta en exercici de la competència exclusiva que la Comunitat Valenciana té sobre les cooperatives que desenvolupen majoritàriament la seua activitat cooperativitzada, és a dir, la que duen a terme amb les persones sòcies, dins del nostre territori, respectant la legislació mercantil, de conformitat amb el que es disposa en l'article 49. 1. 21a de l'Estatut d'autonomia de la Comunitat Valenciana. En conseqüència, la llei de cooperatives regula, principalment, les relacions de dret privat que sorgeixen dels vincles de la cooperativa amb les persones cooperativistes.

En un altre ordre de coses, les limitacions ordenades durant la situació de l'estat d'alarma, decretada per la pandèmia COVID-19, així com les altres mesures adoptades per a contindre l'expansió d'aquesta, han tingut una enorme repercussió en l'activitat econòmica i social de les entitats cooperatives valencianes, com són les empreses cooperatives i les entitats associatives i representatives de les mateixes, federacions de cooperatives i confederacions de cooperatives.

Al marge de les diferents mesures posades en marxa des de l'estat i la Generalitat, relatives a l'activitat econòmica d'aquestes empreses i entitats, com ara la regulació dels ERTO o les ajudes acordades pel Consell per als cooperativistes acollits a tals expedients, la vida social de les entitats cooperatives valencianes, que, com he dit, es regeixen per la Llei de cooperatives de la Comunitat Valenciana, ha patit una importantíssima alteració, originada per la impossibilitat de reunir-se en la forma ordinària -això és presencialment- als òrgans socials de les cooperatives valencianes i, per tant, perquè adopten els acords que interessen a l'entitat en tots els ordres, interns, externs, relatius a l'activitat d'aquesta persona jurídica.

A tot açò s'ha d'afegir que la legislació vigent estableix, en alguns casos, terminis peremptoris per a reunir els òrgans socials i per a l'adopció de determinats acords.

La Llei de cooperatives de la Comunitat Valenciana regula l'element essencial de les mateixes: l'existència d'un òrgan plural que articula la voluntat de la pluralitat de les persones membres. Aquest òrgan és l'assemblea general, en la qual totes les persones cooperativistes, sòcies i associades, tenen veu i dret a vot.

Doncs, bé, el cooperativisme valencià compta amb nombroses cooperatives en les quals es compten per milers i, fins i tot, en alguns casos, per desenes de milers les persones amb dret a ser convocades i a assistir a les reunions de l'assemblea general. Aquestes poden assistir personalment o per mitjà d'un representant, amb la peculiaritat, a més, que una mateixa persona no pot representar a més de dues sòcies absents.

Per a aquests supòsits, són de gran utilitat les adequades previsions estatutàries que permet la llei sobre convocatòria i celebració d'assemblees, mitjançant juntes preparatòries i elecció de delegats i delegades de les mateixes davant l'assemblea general i les relatives a la possibilitat de convocar i reunir l'assemblea i també el consell rector, a través dels procediments telemàtics.

Però, d'una banda, no totes les cooperatives han previst estatutàriament utilitzar estos procediments i, per una altra, en massa casos, les persones sòcies no disposen de les eines tecnològiques que permeten assistir a distància o no compten amb les habilitats precises per a utilitzar-les.

En totes aquestes circumstàncies i per tal d'assegurar la salut i la seguretat de totes les persones membres, nombroses cooperatives han hagut d'incomplir involuntàriament amb les seues obligacions, com ara formular comptes anuals de l'exercici vençut, posar-les a la disposició dels auditors nomenats i aprovar o rebutjar els comptes anuals dins dels terminis legals.

També ha sigut comú que moltes cooperatives hagen vist caducar els mandats dels membres dels seus òrgans d'administració, consell rector o administradors, i que tinguen dificultats per a acreditar la representació de l'empresa, que hagen incomplit l'obligació de convocar trimestralment les reunions de l'òrgan d'administració, la de designar auditors per a exercicis corrents i altres que deriven de la dificultat i, abans, de la prohibició de mantenir reunions presencials.

Així mateix, la paralització de l'activitat pot fer que la cooperativa incórrega contra la voluntat de les seues persones sòcies en alguna de les causes de dissolució legalment establertes, quan es produeixen per la mera inacció i el pas del temps o per baixes o pèrdues, en aquest cas extraordinàries provocades per la COVID-19.

Per tant, ha sigut necessari establir un règim excepcional i d'aplicació limitada en el temps per a permetre a les nostres cooperatives superar les restriccions de tot tipus, originades per la COVID-19, quan aquestes limitacions influeixen en la reunió dels seus òrgans socials o deriven en l'incompliment de les regles ordenades per a la vida social d'aquestes sota circumstàncies de normalitat.

També era convenient que aquest règim s'estenguera fins al final de 2020, a fi de preveure noves limitacions derivades d'eventuals rebrots de la pandèmia i de facilitar a les entitats cooperatives dur a terme una transició ordenada per a reprendre el camí de la normalitat en el funcionament dels seus òrgans socials.

En aquest sentit, ens vam posar a treballar, donant com a resultat aquest decret llei que els estic presentant per a la seua validació. Aquesta norma temporal, consensuada amb la Confederació de Cooperatives de la Comunitat Valenciana, estarà en vigor fins el primer semestre de 2021 i permetrà suplir les limitacions de mobilitat i reunió de les persones decretades per a contindre l'expansió de la COVID-19 que, com he exposat, han afectat molt especialment la vida econòmica i social de les cooperatives valencianes.

Aquest decret llei ofereix solució a totes les situacions que els he comentat, sense derogar la normativa vigent, mitjançant normes excepcionals i temporals que cada cooperativa pot, o no, utilitzar per a regularitzar-ne la situació particular, ateses les circumstàncies d'aquesta.

Donant-los més detall, aquest decret llei estén la seua vigència temporal fins al final de 2020 i fins al període ulterior en què l'aplicació de les seues normes es considera convenient per a permetre una regularització ordenada de cadascuna de les obligacions derivades de la reunió dels òrgans socials i que depenguen d'acords adoptats en el seu si, fixant dates límit precises per a cadascuna de les corresponents actuacions.

Per a aquest propòsit, en l'article 2 es regula una ampla casuística i s'orienten les normes sobre convocatòria i reunió de l'assemblea general, la formulació de comptes anuals, realització d'auditoria i designació d'auditors, si s'escau. A més, es permet al consell rector introduir modificacions en les propostes de distribució de resultats, quan les haguera formulades amb anterioritat a la vigència del decret llei, per a atendre les contingències posades en relleu per la pandèmia COVID-19 o per a fer front a les seus previsibles conseqüències.

Així mateix, la convocatòria de l'assemblea general ordinària podrà fer-se conformement a les disposicions estatutàries o, encara que els estatuts no ho regulen o contemplen, per correu electrònic o per telefonia o un altre mitjà de comunicació a distància, sempre que s'assegure que la convocatòria s'ha rebut per la persona destinatària. Serà suficient que la convocatòria es faça amb una antelació mínima de cinc dies naturals.

Es donen previsions sobre accés a la documentació de l'assemblea general i que es celebre de forma telemàtica. A més, en les assemblees així celebrades, cada sòcia o soci podrà representar fins a quatre persones sòcies absents, també les relatives a la pròrroga del mandat dels delegats triats en les assemblees preparatòries de l'assemblea general i la de la duració dels càrrecs del consell rector i administradors de la cooperativa.

Per la seua part, l'article 3 preveu regles aplicables a les assemblees generals extraordinàries que es celebren fins al 31 de desembre de 2020.

Així mateix, l'article 4 permet que, durant 2020, el consell rector de les cooperatives valencianes podrà celebrar sessions i adoptar acords en qualsevol de les formes establertes en els estatuts de la cooperativa o en els apartats 1 i 2 de l'article 40 del Reial decret 8/2020, de 17 de març, de mesures urgents extraordinàries per a fer front a l'impacte econòmic i social de la COVID-19.

L'article 5 regula nous terminis. Així, s'habilita un terme extraordinari per a legalitzar els llibres de les cooperatives i dipositar els comptes de l'entitat en el registre. Així, les cooperatives valencianes que hagen tancat l'exercici econòmic amb posterioritat al 14 de novembre de 2019 podran legalitzar els llibres fins el 31 de desembre de 2020 i presentar a dipòsit el comptes anuals d'exercici fins al 31 de gener de 2021. Les que hagen tancat l'exercici entre el 14 de setembre de 2019 i 14 de desembre de 2019 podran legalitzar-los fins al 30 de setembre de 2020 i sol·licitar el dipòsit dels comptes anuals fins al 31 d'octubre de 2020, inclusivament.

En l'article 6 es fa una altra important revisió o previsió, ja que fa referència a la possible concurrència de causes de dissolució de l'entitat per disminució de la xifra de capital social, que en les cooperatives és variable, per falta d'incorporació o existència del nombre mínim de membres legalment previst, així com per la impossibilitat de realitzar l'activitat cooperativitzada o la paralització dels òrgans socials.

Finalment, en l'article 7 es preveu una prolongació excepcional de la duració del mandat de càrrecs estatutaris. Així, amb caràcter excepcional, el mandat de les persones membres del consell rector o òrgan de govern de les cooperatives valencianes i el de les que siguen membres dels altres òrgans socials estatutaris, el nomenament de les quals corresponga a l'assemblea general, quan el seu mandat haja vençut després del 14 de febrer de 2020, queda prolongat fins el 28 de febrer de 2021, tret que amb anterioritat a aquesta data l'assemblea general de la cooperativa haja renovat l'esmentat mandat i la corresponent certificació s'inscriga en el registre de cooperatives.

Senyories, aquestes finalitats, que són les que es troben en l'esperit de la norma, creiem que s'atenen degudament amb el text del Decret llei 8/2020, la vigència del qual és, a més d'excepcional i temporal, també optativa per a les cooperatives. El decret llei no deroga l'actual legislació ni la suspén temporalment, el que fa és oferir a les entitat cooperatives un ventall de possibilitats perquè les puguen utilitzar si convé als seus interessos econòmics i socials i sempre amb el propòsit últim de contribuir a la regularització de la vida cooperativa i a la recuperació de la seua activitat social i econòmica, tan necessària en aquestos moments.

Per tant, la Generalitat Valenciana, des de la responsabilitat i competència pròpia, promou aquesta norma amb mesures extraordinàries i urgents, que tenen justificació última en la greu situació sanitària que travessa el nostre territori i el món, com a conseqüència de la pandèmia declarada per l'Organització Mundial de la Salut, amb origen en la COVID-19 i amb les conseqüències per a les entitats cooperatives de les mesures aportades per a combatre-la i frenar la seua extensió.

Aquest decret llei regula matèries que requereixen una acció normativa de rang legal que considera que ha de desenvolupar efectes sense esperar a la tramitació del seu contingut per la via normal i pel procediment d'urgència per a la tramitació parlamentària de les lleis, ja que el seu contingut, com ja he dit, resulta imprescindible per a permetre al cooperativisme valencià regularitzar la seua vida social i jurídica i dur a terme una ordenada transició cap al compliment de les normes legals i estatutàries que regeixen les seues empreses i entitats en el dia a dia.

Per tant, senyories, i d'acord amb l'article 141 del Reglament de les Corts sol·licite el seu vot favorable a la validació del Decret llei 8/2020, de 26 de juny, del Consell, considerant que concorren causes d'urgent i extraordinària necessitat per les raons ja exposades.

Moltes gràcies. (Aplaudiments)

El senyor president:

Moltes gràcies, conseller.

Una vegada feta l'exposició i presentació del decret llei, passarem al torn a favor de la iniciativa. En este cas s'expressarà per la il·lustre diputada Aitana Mas.

Quan vosté vullga, senyoria.

La senyora Mas Mas:

Gràcies, president.

Bona vesprada, senyories, conseller.

Aquest decret és una prova més de com hem d'anar adaptant-nos a la realitat després de que les nostres vides hagen canviat substancialment en qüestió de setmanes. Encara estem aprenent a conviure amb la COVID-19 -que no és fàcil- i, a més, tot apunta a que esta situació, esta realitat, ha vingut per quedar-se una temporadeta més llarga de la que a alguns ens agradaria.

Per això, toca canviar la resignació, la incertesa, per mesures concretes, mesures tangibles, que ens permeten continuar funcionant amb una certa normalitat sense aturar la nostra economia.

I, com ha dit el conseller, d'això tracta aquest decret, que les cooperatives valencianes puguen superar totes les limitacions originades per la COVID per tal de que, quan aquestes repercutisquen en la reunió dels seus òrgans socials, ho deriven en l'incompliment d'alguna de les regles, mesures, establertes per a la vida social de les mateixes sota circumstàncies de normalitat.

Amb l'arribada del decret de l'estat d'alarma i del confinament, moltes cooperatives es van trobar amb certes dificultats a l'hora de convocar eixos òrgans i també de gestionar-los a conseqüència de no contemplar la via telemàtica en els seus estatuts.

Totes i tots podem entendre el tangencial problema que suposa aquesta limitació ja que accions fonamentals per al seu funcionament, com l'aprovació dels comptes o la votació de nous nomenaments, es varen trobar amb una barrera problemàtica. Afortunadament, aquestes mesures ja es van donar solució durant el confinament des de la conselleria d'economia.

Ara, atenent a les nostres competències, aquest decret busca que es posen en marxa totes les mesures que les cooperatives necessiten per tal que la seua activitat es puga dur a terme igual que la de qualsevol altra empresa. Al cap i a la fi podríem resumir que aquest decret el que pretén és de dotar de seguretat jurídica a les cooperatives valencianes, cosa que no és intranscendent en un moment com el que estem vivint.

Com a conseqüència de la pandèmia, l'economia del nostre territori ha rebut un dels colps més acusats de la història. I si bé és cert que els nostres governs han posat en marxa diferents mesures per a intentar pal·liar la ralentització de l'economia provocada per aquest virus necessitem, òbviament, d'una estratègia a llarg termini.

En els propers dies els distints grups parlamentaris d'esta cambra tindrem l'oportunitat de, conjuntament, acordar un full de ruta, acordar eixos punts estratègics de cara al futur. I serà en aquest full de ruta on segurament el cooperativisme ocuparà un lloc destacat.

L'ocuparà perquè el model cooperatiu és un model a seguir, un model que encaixa perfectament amb les línies clau de l'economia del futur: sostenibilitat, responsabilitat social i cooperació. La raó de ser d'aquesta classe d'empreses no és l'ànim de lucre en primera instància, sinó cobrir determinades necessitats socials, generar un ecosistema de cooperació en lloc d'un de competència, afavorir un clima que -tal i com aquestes últimes setmanes hem esmentat repetides vegades des del Botànic- no deixe a ningú enrere.

A més a més, la forma cooperativa també és un model versàtil capaç d'estructurar-se en qualsevol àmbit, tant dóna l'econòmic, per exemple l'àmbit de l'energia, l'agricultura, l'habitatge, l'educació, etcètera.

I també, al mateix temps, són empreses amb una gran capacitat d'adaptació i estabilitat laboral. Segons el darrer informe del mes de juny de les cooperatives agroalimentàries de la Comunitat Valenciana, estes no han presentat ni un sol ERTO en aquestes últimes setmanes de pandèmia, o siga, des de que es va iniciar la pandèmia.

I fets com aquests no són una excepció ja que, arran de la crisi del 2008, les cooperatives varen ser amb diferència les empreses que menys treball destruïren, el que ens aporta proves tangibles de la garantia social que són els models que no es fonamenten en la lliure competència i que construixen un desenvolupament més sòlid i més inclusiu.

Per això, parlar de cooperatives també és parlar d'una eixida laboral decent, justa i ben remunerada; ocupació de qualitat que garanteix la participació de les persones treballadores així, també, com el desenvolupament local.

Per tant, en el teixit local són dinamitzadores socials i també són referents socioeconòmics i alhora d'una manera també de gestionar les empreses que permet introduir en la nostra agenda qüestions inajornables com la conciliació familiar, personal i laboral i la corresponsabilitat.

Si volem aprofitar l'oportunitat que ens brinda esta nova crisis per a no tornar a cometre errors del passat, una de les mesures que hem d'aprendre des de les administracions és la de promoure fórmules cooperatives perquè els treballadors i les treballadores puguen recuperar empreses que es troben en una situació fallida.

Aquest model proporciona a professionals, a persones autònomes, a persones emprenedores, la possibilitat d'unir forces i capacitats per a posar en marxa una empresa capça de créixer i de ser competitiva.

Afortunadament, en els darrers anys des de la conselleria d'economia sostenible s'ha començat a caminar per potenciar aquest model d'empresa. Concretament, les línies destinades a impulsar tant l'economia social com el cooperativisme s'han vist incrementades per dos, des del 2015 fins a l'any 2020. Aquest increment del seu pressupost no són només xifres sinó que suposa millorar l'assessorament a les empreses que volen constituir-se dins d'una estructura empresarial més democràtica.

És el cas, per exemple, dels riders que ja compten amb l'ajuda necessària per tal d'aconseguir organitzar-se, dignificant i desprecaritzant el seu treball. També és el cas de les cooperatives de confecció de mascaretes, que varen ser fonamentals quan passàvem els pitjors moments de la pandèmia i que facilitaren la desitjada aturada de la corba de contagis, les quals han comptat també amb el suport de la conselleria d'economia.

I, com aquests, altres casos que clarament ens ajuden a establir les bases del model econòmic sobre el que volem que camine la recuperació econòmica del nostre territori.

En definitiva, si pensem en un futur immediat més local, en un futur immediat més verd i més responsable amb la potenciació de l'economia social i la introducció de processos d'economia circular, han de ser part central del desenvolupament econòmic valencià.

Hem d'incentivar el canvi progressiu del nostre teixit empresarial. Un canvi on el paper de les cooperatives ha de jugar un paper fonamental, on l'increment de la seua presència potencie els nostres valors fonamentals, com son: la sostenibilitat, la democràcia i la justícia. Un canvi que deixe clar que les persones són el primer.

Res més. Moltes gràcies. (Aplaudiments)

El senyor president:

Moltes gràcies, senyoria.

Si no hi ha torn en contra -que no ens consta- passarem a la fixació de posició per part dels grups parlamentaris.

En primer lloc, en nom del Grup Parlamentari Unides Podem, té la paraula l'il·lustre diputat Ferran Martínez.

Fixarà posició en nom del seu grup.

Quan vosté vullga, senyoria.

El senyor Martínez Ruiz:

Gràcies, senyor president.

Bé, jo crec que el conseller d'economia ja ha fet una descripció acurada dels termes d'aquest decret llei d'una manera molt millor de la que podria fer-ho jo i, per tant, no insistiré en repetir el mateix. A més, segur que el president de les Corts ho agrairà.

Aquest decret llei té el propòsit d'adaptar els processos interns de les cooperatives i els procediments externs, també, al nou context de la COVID-19: les reunions dels òrgans de gestió, la presentació de documentació, els mandats de càrrecs estatutaris. En definitiva, es tracta d'adaptar a una conjuntura extraordinària allò que ja està establert en la Llei de cooperatives de la Comunitat Valenciana.

És una cosa de trellat, és sensat i no hauria de suposar major polèmica. Espere que el fet de que no hi haja un torn en contra supose que pugem aprovar aquest decret llei per unanimitat.

Els valencians sovint pequem de tindre una percepció de nosaltres mateixos, que jo crec, que és bastant negativa, fins i tot quan tendim a…, quan es llancem flors a nosaltres mateixos sol ser reflex d'això que Josep Vicent Marqués anomenava la fosca consciència. I és cert que hi ha molts àmbits en els quals hem de millorar però també que som una societat bastant més avançada del que pensem en alguns altres, i un d'ells és el cooperativisme.

Més de dos milions de valencianes i valencians formen part d'alguna cooperativa. El 40 % de la població és cooperativista. Tenim quasi 2. 500 cooperatives en el País Valencià. Són dades que estan molt per damunt del que trobem en el conjunt d'Espanya. I això és un motiu per sentir-nos molt orgullosos com a poble, és una cosa que hem de posar en valor i es una cosa que ha de servir també perquè prestem especial atenció al sector i li donem el suport que mereix.

El govern del Botànic va aprovar la legislatura passada el primer pla de suport i foment del cooperativisme «Fent cooperatives». I al llarg d'aquests anys s'han anat incrementant, com ja ha dit la senyora Mas, els recursos destinats al teixit cooperativista, com també a la modernització de les empreses, l'economia circular, la digitalització, l'agilització dels procediments administratius, afavorir l'associacionisme dins del món cooperativista, la formació, la investigació en economia social. Esforços que, segur, no són suficients però que van en la direcció correcta.

Fa poc els representants de la confederació de cooperatives, Concoval, van reclamar el seu paper, el paper que han de tindre les cooperatives en aquesta nova fase de reconstrucció i hem d'escoltar-los. Ara és el moment de decidir quin tipus de recuperació volem. Si volem seguir insistint en el model de la precarietat, de la devaluació salarial, dels serveis de baix valor afegit o si volem un futur millor per al nostre país.

Les cooperatives han ofert al llarg dels anys resultats que els avalen i que han de propiciar que redoblem l'aposta per elles. En l'anterior crisi les cooperatives destruïren menys de la meitat d'ocupació que la resta d'empreses. El 82,6 % dels seus llocs de treball són indefinits i el 80,2 % són a temps complet. Eixe és el model que volem nosaltres per al nostre país.

El cooperativisme demostra tots els dies, amb totes les contradiccions i amb totes les dificultats, per suposat; que es poden fer les coses d'una altra manera. Que l'explotació i que las relacions de domini no són un requisit de l'eficiència econòmica sinó que en bona mesura és al revés, van en contra del benestar de la immensa majoria i només afavoreixen a una estreta minoria.

I que les idees de democràcia i justícia social no només són útils per acordar, per aprovar ací polítiques redistributives sinó que són aplicables en l'esfera de la producció, en l'esfera de la distribució, en l'organització de les empreses. El cooperativisme, en definitiva, sembra una societat més pròspera i més justa per a tots i a totes.

Per tant, tot el nostre suport a este decret llei, tot el suport al teixit cooperativista. I fora d'ací, en el nostre dia a dia, a gastar els pocs o molts diners que tinguem en les nostres cooperatives. La compra cal fer-la sempre en Consum, en Som Alimentació, en tota la resta de cooperatives i en el comerç local.

Moltes gràcies. (Aplaudiments)

El senyor president:

Moltes gràcies, senyoria.

I molt agraït perquè haja vosté usat el temps que li pertoca.

Passarem ara a conèixer la posició del Grup Parlamentari Vox Comunidad Valenciana en la veu de la portaveu, la il·lustre diputada Ana María Cerdán, que fixarà

Quan vosté vullga, senyoria.

La senyora Cerdán Martínez:

Tenemos mucho que aprender de las cooperativas, que tienen como estandarte una colaboración basada en el respeto, la aportación constructiva, responsabilidad y compromiso hacia todos los que les representan.

El senyor president:

Moltes gràcies, senyoria.

Coneixerem ara la posició del Grup Parlamentari Ciudadanos, en la veu de l'il·lustre diputat, Carlos Gracia, sobre el Decret llei 8/2020, de l'eficàcia dels acords de les entitats cooperatives.

Quan vosté vullga, senyoria.

El senyor Gracia Calandín:

Gràcies, president.

Ya nos lo hizo saber aquí, en la comisión de reconstrucción, el 8 de junio, cuando vino el presidente Villaescusa, de la Confederación Autonómica de Cooperativas, y nos decía exactamente: «Necessitem un decret llei, amb mesures excepcionals, per a facilitar el trànsit a l'estat d'alarma». Y este es el decreto ley.

Hace escasas semanas, lo pedíamos también para las ayudas del comercio. El presidente de Confecomerç también vino aquí, a esta comisión de reconstrucción, y nos lo hizo saber. Los ciudadanos, las empresas y también las cooperativas necesitan de esa administración ágil. Estamos en un momento coyuntural en el que es urgente abordar todos estos cambios. Pongámonos a trabajar.

Gràcies. (Aplaudiments)

El senyor president:

Moltes gràcies, senyoria.

Continuarem en la fixació de posicions per part dels grups parlamentaris. Ara és el torn del Grup Parlamentari Popular. Fixarà posició sobre este decret llei l'il·lustre diputat Felipe Carrasco. Quan vosté vullga, senyoria.

El senyor Carrasco Torres:

Gràcies.

Senyor Climent, bona vesprada.

Y le voy a pedir a usted especialmente que en el turno de réplica, por favor, no utilice esto de que «estem en això», «estem esforçant-se», «ho farem d'ací no res». Le pido que no utilice estas palabras, porque usted hace política a plazos. Y hacer política a plazos es no hacer política. Significa aplazar lo importante. Significa no hacer nada. Significa mentir a los valencianos y a las valencianas.

Gracias, president. (Aplaudiments)

El senyor president:

Moltes gràcies, senyoria.

El conseller no pot replicar-li, però me demana rèplica la il·lustre diputada Aitana Mas, que li la vaig a donar, si la vol exercir des de l'escó.

Senyora Mas, per a replicar al senyor Felipe Carrasco, té vosté la paraula.

La senyora Mas Mas:

Senyor Carrasco, la veritat és que vosté se contradiu en les seues pròpies paraules, perquè li ve a dir al conseller que aproven vostés este decret, però que no aproven la seua gestió, i este decret és gestió del conseller i de la seua conselleria. (Aplaudiments)

Clar, és que vosté vol quedar bé, vull dir… (Aplaudiments) Vosté ve a defensar les crítiques que fan les associacions… Concoval. ¿És que a vosté li pareixeria normal que el teixit associatiu estiguera totalment d'acord sempre en tot allò que fa el govern?

Jo crec que una de les funcions del teixit associatiu és, precisament, controlar, fiscalitzar i demanar millores al govern, òbviament. Si fórem perfectes, tindríem probablement tot este hemicicle ocupat, pràcticament.

Però com, evidentment, sempre n'hi ha un marge de millora, les entitats també volen cobrar abans, que se les escolte absolutament…, no que se les escolte, sinó que s'agarren tots els punts que diuen ells, fil per randa, i que s'aproven, vull dir. Però açò se tracta d'una escolta activa i de negociar, i se tracta d'arribar a acords. I això és el que fa la conselleria amb eixe teixit associatiu.

Evidentment, a tots ens agradaria poder pagar les ajudes en el mateix dia en el qual se presenta la justificació i està tot correcte, òbviament. Algú li pareix que no vol…? (Veus) Clar, veritat? És que estaríem tots d'acord.

Però és que no és la situació real de les finances de la Generalitat i vosté la coneix perfectament. Per tant, no pot fer aquí demagògia, a més en un decret llei, que crec que s'ha demostrat que és prou unànime en tot el parlament, per a aprofitar esta intervenció en la qual, precisament, el conseller fa cas a les reivindicacions que està fent el sector per a aprofitar i dir que, per exemple, en el programa Fent cooperatives no s'han gastat ni un euro.

No és cert, senyor Carrasco. Una execució de més del 80 %. Clar, és que vosté puja ahí i diu algunes coses que, de veritat, no sé si el que pretén és pasmar o donar a entendre que este conseller no està treballant, quan és totalment el contrari i vosté ho ha vist al llarg de totes estes setmanes que hem tingut pandèmia i confinament que hem patit totes i cadascuna de les persones que estem aquí.

Per tant, li agrairia, li demanaria que, per favor, no vinga a embrutar un debat en un decret llei que, precisament, estem tots d'acord i de manera unànime en este parlament i que, sobre tot, no utilitze les reivindicacions legitimes que poden tindre les entitats per a fer política d'elles, més enllà, més enllà del que vosté hauria de fer dins del seu control i la seua fiscalització.

Òbviament, en este cas és importantíssim també mirar de cara al futur. Li avance també que en setembre se presentarà el segon pla de Fent cooperatives i que, evidentment, en eixe document de reconstrucció que li he dit jo abans, òbviament haurem de posar-nos d'acord, perquè, com li he dit, estes cooperatives van a ser…, van a tindre un paper fonamental i clau en el document de reconstrucció. I espere que ens puguem posar d'acord també en això.

Moltes gràcies. (Aplaudiments)

El senyor president:

Moltes gràcies, senyoria.

Senyor Felipe Carrasco, si vol replicar a la il·lustre diputada, està vosté en el seu dret.

El senyor Carrasco Torres:

Mire, cuando usted habla de ese segundo plan que están trabajando en él muy concienzudamente, me resulta increíble que tengan la capacidad de sorprender también hoy a la cámara. Porque si no fueron capaces de ejecutar el primero, como lo ha dicho el presidente y como ustedes saben, y ahora les demostraré también en todas las líneas de ejecución presupuestaria sus números, es difícil defender hoy lo que le estoy diciendo yo. Porque son simplemente números. No es demagogia. Es objetividad. Contra eso, usted lo único que puede aprovechar es para hacer demagogia, que es lo que sí que ha hecho usted.

Mire, usted dice que el modelo les encaja, de cooperativismo. Ejecuten el plan que proponen. Ustedes dicen que las empresas destruyen menos trabajo, las cooperativas. Apoyen, hagan, ejecuten en plan.

En fin, mire, «Andalucía se une en cooperativas contra la COVID-19, contra la COVID-19. Andalucía está trabajando en la elaboración de nuevas ayudas directas dirigidas a cooperativas y sociedades laborales que incidan en profundizar en el acceso a la asistencia técnica y que les permita mejorar y consolidar sus estructuras de organización y gestión. »

Gracias, president. (Aplaudiments)

El senyor president:

Moltes gràcies, senyoria.

Passarem finalment a conéixer la posició del Grup Parlamentari Socialista a… del Grup Socialista a la validació o derogació d'este decret llei. Té la paraula el senyor José Chulvi.

El senyor Chulvi Español:

Moltes gràcies, senyor president.

Vicepresident.

Senyories, el valencià té una paraula popular, senzilla i estimada i que explica molt bé el que estem fent ara i aprovant, trellat.

El trellat de fer les coses fàcils i quan toca. El trellat de ser flexibles per a adaptar-nos a una situació que és molt difícil i que demana de tota la societat el nostre millor esforç comú.

El cooperativisme, com ja s'ha dit ací també, té una clara arrel valenciana. És un model que comença en el món agrari, però que després s'ha exportat al món de la vivenda, al món educatiu, a l'industrial. I esperem també que en un futur el món digital també participe més intensament d'este model.

El cooperativisme és una forma d'organització que està en la base del nostre ADN social i que impulsa una part importantíssima de la nostra economia.

De les més de 2. 500 cooperatives valencianes depenen vora setanta mil famílies i suposen més del 6 % del nostre PIB. En total, més de 6. 200 milions d'euros. Un flux vital que no hi pot deixar de circular si volem mantindre'ls a flote.

Per això, quan el cooperativisme ens ha necessitat, el govern del Botànic ha respost de l'única manera possible: ajudant; acceptant i entenent les seues necessitats; legislant a favor de l'esforç i el talent dels valencians i les valencianes. Posant trellat.

En este sentit, jo trobe que és important vore com s'ha rebut l'agraïment del president de Concoval a l'aprovació d'este decret llei, que d'alguna manera ajuda a continuar teixint la xarxa de complicitats entre el sector públic i privat, a cosir el territori en tots els sentits. Alçar un projecte comú valencià que no es pot permetre perdre ni una sola empresa, ni un sol treballador ni treballadora, ni un sol esforç.

El Botànic està demostrant, amb les seues accions, que com millor li vaja a cadascú dels nostres actors socials i econòmics, millor ens anirà a totes i tots.

Ajudar les cooperatives és ajudar el conjunt de la ciutadania valenciana. Per tot això, aquest decret que, com bé s'ha explicat, flexibilitza el funcionament de les cooperatives per tal d'adaptar-les a les circumstàncies presents derivades de la COVID, també anticipa possibles escenaris de futur.

I es vol continuar prenent mesures d'abast, com les quals ja s'han pres en altres aspectes. Mesures sobretot que oferisquen seguretat i tranquil·litat, dos factors que són essencials perquè l'economia continue funcionant. I també, clar, que ens ajuden a preservar la seguretat i la salut de les persones.

Ningú sap què passarà els propers mesos. Però hem d'estar preparats i mantindre totes les mesures necessàries per a minimitzar els danys que es puguen produir.

Davant el que acabem d'escoltar i d'exposar, jo estic convençut que este decret suposa una ajuda important al normal funcionament de les cooperatives i, per tant, a l'economia, al manteniment de llocs de treball, al manteniment dels fluxos de consum i la inversió en un moment que resulten imprescindibles.

Lògicament, compta este decret amb el suport del Grup Socialista, però jo voldria acabar conforme he començat: demanant-los a tots vostés, senyories, que tingam trellat, que intentem fer el camí que tenim per davant, que és dur i difícil, junts i units perquè la societat valenciana ho necessita.

Moltes gràcies. (Aplaudiments)

El senyor president:

Moltes gràcies, senyoria.

Amb esta última fixació de posició, en nom del Grup Parlamentari Socialista, hem finalitzat el debat.

I tot seguit passaríem a votació. Es pot votar des de l'escó on són vostés presents, encara que no siga exactament el seu. Ja s'han exprimit una sèrie de vots de forma telemàtica, d'acord amb la Resolució número 3 de les Corts. Hi ha altres diputats en l'hemicicle que ja han exprimit el seu vot, la resta no. Per tant, anem a passar a votació.

Senyories, anem a votar, en primer lloc, la validació o no del Decret llei 5/2020, que és el primer punt de l'ordre del dia: mesures urgents en l'àmbit de serveis socials i de suport al tercer sector d'acció social per la COVID-19.

Han votat ja a favor 49 diputats o diputades, 5 en contra i zero abstencions.

Senyories, comença la votació. (Veus) S'ha de polsar present en primer lloc.

Si no hi ha inconvenient, tornarem a repetir la votació, si estem tots d'acord. En anteriors ocasions hem votat a mà alçada, però ara, jo no ho he explicat suficientment, he dit que se pot votar des de l'escó on estem ara presents, no tot el món ocupa l'escó que té atorgat, però anem a votar de forma no telemàtica ni a mà alçada, sinó en el sistema tan precís que tenim en les Corts Valencianes.

Anem a repetir la votació. Senyories, anem a votar el primer punt de l'ordre del dia, que és validació del Decret llei 5/2020. Des del seu escó. Senyories, comença la votació. Present i el que cadascú vullga. Senyories, han votat 39 vots favorables, que, conjuntament els 49 que ja s'han exprimit, són 88 vots favorables; s'han votat 5 en contra, sumats als 5 que ja hi ha via, són 10 en contra, i zero abstencions. Queda aprovada la validació del decret llei per 88 vots favorables, 10 en contra.

Algun grup vol que se puga tramitar com a projecte de llei? Sí. Doncs anem a votar.

Els informe que s'han exprimit 16 vots a favor de la tramitació com a projecte de llei, 26 en contra i zero abstencions.

Senyories, anem a votar la tramitació o no com a projecte de llei. Els vots favorables s'entendran a favor de tramitar-se com a projecte de llei i els vots en contra com al contrari. Comença la votació. S'han exprimit 12 vots favorables, que, sumats als 16, són 28 vots favorables; 25 vots en contra, que, sumats als 26, són 51, i 7 abstencions. Queda rebutjada la tramitació com a projecte de llei. Per tant, el projecte de llei ha estat validat.

El senyor president:

Votem ara el segon punt de l'ordre del dia, que és la validació del Decret llei 7/2020, de 26 de juny, sobre la renda valenciana d'inclusió.

Els informe que s'han expressat 37 vots a favor, zero en contra i 17 abstencions.

Senyories, comença la votació. 32 vots favorables, que, sumats als 37, fan 69; zero vots en contra, i 12 abstencions, que, sumades als 17, són 29 vots. Queda validat el decret llei per 69 vots a favor, 29 abstencions.

Algun grup vol que es tramite com a projecte de llei? Pues anem a votar. Anem a votar ara si el decret llei validat es tramita com a projecte de llei. Els vots afirmatius s'entendran que sí, els vots negatius que no.

Senyories, comença la votació. S'han votat 19 vots favorables, que, sumats als 28 favorables, ens fan un total de 37 a favor, (veus) 47 -perdó-. En contra s'han votat 25, que, sumats als 26, fan 51 vots en contra. I zero abstencions. Per tant, el decret és plenament vigent i no es tramita com a projecte de llei per 51 vots en contra, 49 a favor.

El senyor president:

Anem a votar el tercer punt de l'ordre del dia, que és el Decret llei 6/2020, del Consell, per a l'ampliació d'habitatge públic a la Comunitat Valenciana mitjançat el dret de tanteig i retracte.

Senyories, els informe que s'han votat 26 vots a favor, 28 en contra, zero abstencions.

Senyories, comença la votació. S'han votat 25 vots a favor, que, sumats als 26, són 51 vots favorables. 19 vots en contra, que, sumats amb als 28, fan 47. I zero abstencions. Per tant, queda validat el Decret llei 6/2020.

Algun grup vol que es tramite? Pues anem a votar la tramitació com a projecte de llei.

Senyories, comença la votació. 19 vots favorables en la tramitació com a projecte de llei, que, sumats als 28, fan 47. 25 vots en contra, que, sumats als 26, fan 51 vots en contra. I zero abstencions. Per tant, el decret llei és plenament vigent.

El senyor president:

Votarem ara l'últim punt, que és la validació del Decret llei 8/2020, del Consell, de mesures excepcionals per a facilitar la convocatòria i reunió dels òrgans socials i l'eficàcia dels acords de les entitats cooperatives valencianes.

S'han exprimit 54 vots tots a favor del decret llei, zero en contra i zero abstencions.

Senyories, comença la votació. S'han votat 45 vots favorables, zero en contra, zero abstencions. Per tant, 99 vots favorables. Han votat tots, totes les seues senyories? Mos falta una senyoria, (aplaudiments) mos faltava un vot.

Que se tramite com a projecte de llei? (Veus)

El senyor Llanos Pitarch:

(Inoïble perquè no està connectat el micròfon) … en el hemiciclo y ha habido una consellera que ha entrado y ha votado. Por tanto…

El senyor president:

És a dir, efectivament vosté recorda bé la norma, però és entre que jo dic, que la presidència diga «Comença la votació», en eixe moment no es pot entrar, però entre votació i votació sí que es pot entrar.

El senyor Llanos Pitarch:

El senyor president:

Bé, pues informem al Consell… (Veus) Algun grup demana? Sí?

Anem a votar ara si el decret llei que acabem de validar es tramita com a projecte de llei o no.

Senyories, comença la votació. Han votat 11 vots a favor, que, sumats als 16, són 27. I 26 vots en contra, que, sumats als 25, són 52.

Per tant, informem al Consell que els quatre decrets llei han estat validats per les Corts Valencianes i són plenament vigents i plenament validats per les Corts, els quatre decrets llei.

Elecció de tres membres del Consell Rector de l'Agència Valenciana de Seguretat Ferroviària

El senyor president:

Senyories, ara anem a passar a l'últim punt, que és la votació de l'últim punt de l'ordre del dia, que és l'elecció dels membres del Consell Rector de l'Agència Valenciana de Seguretat Ferroviària.

Els demane que quan els criden a votació que ho facen atenent les recomanacions del Comité de Seguretat i de Salut.

És una única urna en dos dispositius.

El senyor lletrat m'acaba d'entregar les paperetes que han efectuat l'elecció, a través del sistema que se va acordar unànimement en la Resolució tercera de Presidència. I ací estan els vots. (Veus)

Començarem llegint els vots que s'han votat telemàticament, que estan ací i que dipositarem.

La senyora secretària primera:

S'han efectuat 53 vots telemàtics dels següents diputats i diputades:

Vicent Arques

Patricia García

Miquel Pascual

Papi Robles

Ana Barceló

Vicent Marzà

Mònica Oltra

El senyor president:

Anem a passar, anem a fer-ho slow. Anem a cridar a votació a la resta de diputats, les seues senyories, que votaran presencialment.

L'urna és la mateixa, però per qüestions de distanciament hem preferit fer-ho en dos dispositius. Poden utilitzar el que vullguen.

La senyora secretària primera:

(La senyora secretària segona crida per ordre alfabètic les diputades i els diputats perquè dipositen la papereta en l'urna)

El senyor president:

Realitzada la votació, anem a passar a l'escrutini.

(El president fa l'escrutini)

Senyories, gràcies per la paciència.

Realitzat l'escrutini per a l'elecció de tres membres del Consell Rector de l'Agència Valenciana de Seguretat Ferroviària, el resultat ha estat el següent: el senyor Antonio Esparza Sanz, 88 vots; la senyora Carla García Román, 88 vots i el senyor Manuel Miñes Muñoz, 86 vots. El senyor Felipe Parrilla, en qualitat de suplent, 87 vots. Vots blancs, 11.

Per tant, queden proclamats titulars membres del Consell Rector de l'Agència Valenciana de Seguretat Ferroviària els il·lustres senyors y senyora: Antonio Esparza, Carla García y Manuel Miñes. I de suplent el senyor Felipe Parrilla Villarpriego.

Hem finalitzat el nostre treball. Han fet un bon treball, un ple d'un dia. I ens tornarem a vore la setmana que ve, el pròxim dimarts.

És closa la sessió, senyories.

(El president colpeja amb la maceta)

(S'alça la sessió a les 17 hores i 35 minuts)

