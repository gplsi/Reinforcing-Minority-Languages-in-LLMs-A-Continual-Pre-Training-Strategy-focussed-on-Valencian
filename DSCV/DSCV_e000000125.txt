Ple de les Corts Valencianes celebrat el dia 18 d'octubre de 2001. Comença la reunió a les 10 hores i 10 minuts. Presideix la Molt Excel·lent Senyora Marcela Miró Pérez. Sessió plenària número 52. Segona i darrera reunió.

Presa en consideració de la Proposició no de llei sobre exigència del coneixement del valencià en qualsevol prova d'accés a la funció pública, presentada pel GP Esquerra Unida del País Valencià (RE 28. 855, BOCV número 116)

La senyora presidenta:

Bon dia. Senyories, es reprén la sessió.

Punt quatre, presa en consideració de la Proposició no de llei sobre exigència del coneixement del valencià en qualsevol prova d'accés a la funció pública, presentada pel Grup Parlamentari d'Esquerra Unida. Per a la presentació i defensa, té la paraula el senyor Cardona.

El senyor Cardona i Pla:

Gràcies, senyora presidenta.

Senyors diputats, senyores diputades.

Com vostés saben, l'article set de l'Estatut deixa molt clar que les llengües del País Valencià són el valencià i el castellà. Parla que tenen el mateix efecte jurídic, que són iguals quant a capacitat per a tindre efectes legals. Però també diu clarament que s'ha de tractar millor el valencià, que se li ha de donar més suport, perquè la situació del valencià no és la mateixa que la del castellà. El valencià va ser una llengua durant molts anys no oficial, no es podia deprendre a les escoles, no es podia utilitzar en l'Adminis-tració, no hi havia tampoc un suport cultural al seu desenvolupament, i per tant, el valencià, segons el propi Estatut, necessita, requerix un suport major.

Nosaltres pensem que actualment la situació del valencià i el castellà són absolutament incomparables, en el sentit que el castellà té un estatus de llengua que permet ser utilitzat en qualsevol lloc. Molta gent tendix, inclús gent valencianoparlant, tendix a utilitzar-lo a l'hora d'escriure'l o a l'hora d'utilitzar algun llenguatge en l'Administració, i mos trobem gent valencianoparlant de tota la vida que quan es dirigix a l'Administració, s'adreça a l'Administració, de seguida utilitza el castellà.

Nosaltres pensem que el valencià ha de ser una llengua de primer ordre, ha de ser una llengua que tinga un ús social important, rellevant, que s'utilitze a l'ensenyament, als mitjans de comunicació, a l'Administració, a totes les administracions: a les municipals, a les autonòmiques, a les estatals que també estiguen en esta zona. El valencià ha de servir per a fer literatura, però ha de servir per a fer ciència, per a fer investigació, per a fer projectes tècnics, per a presentar un projecte arquitectònic, etcètera. En el cas que no siga aixina no serà mai una llengua en peu d'igualtat amb l'altra llengua oficial al País Valencià.

Si nosaltres ens quedàrem amb les declaracions dels poders públics, semblaria que tot està la mar de bé, que el valencià va de meravella i que cada vegada és més parlat i que l'Administració li dóna un suport grandíssim. Nosaltres opinem que no és aixina, i no vaig a fer ara tota una relació de fets que demostren esta situació inferior però en vaig a anomenar dos només.

Primer, en l'Administració pública, en l'Administració, en l'autonòmica valenciana, les places que se demana que tinguen requisit lingüístic, se demana que coneguen, el valencià són l'1%. De 16. 500 treballadors, llocs, n'hi ha només 165 places en què se requerix el requisit lingüístic. Això no vol dir que només el coneguen l'1%, però que només se'ls demana a eixa gent. En l'estudi que es va fer es va detectar que inclús en l'Oficina del Portaveu del Govern no hi havia ni una sola plaça que se demanara el coneixement del valencià.

Un segon fet. Encara enguany estan arribant a les escoles, inclús a les escoles que han de donar classe en valencià perquè aixina ho tenen establert en el seu projecte, programes d'immersió lingüística, estan arribant professors i professores que no tenen la competència necessària per a donar les classes en valencià. Això passa amb els interins, passa amb els que adquirixen plaça definitiva i passa també ­cosa extraordinària­ amb la gent que va en comissió de serveis, que recordem que són comissions concedides d'una manera no arbitrària, però dient esta persona va este lloc perquè s'adequa a eixe perfil. Evidentment, això indica que el valencià no està en el mateix nivell que el castellà. I que, és clar, no és una llengua a la que se li done el mateix suport o se li done un suport suficient per a adquirir caràcter de normalitat.

Això és extraordinari perquè tenim lleis molt concretes i molt específiques que diuen el que s'ha de fer en este tema. No sols ho diuen, sinó que establixen quines han de ser les condicions i les mesures a prendre. M'estic referint fonamentalment a la Llei d'ús i ensenyament del valencià, ja publicada en 1983, per tant, té dihuit anys, prompte vint, i que exigeix un ús normal i oficial dels dos idiomes en condicions d'igualtat, i a més establix clarament la responsabilitat dels poders públics. No diu que simplement s'ajudarà al seu desenvolupament privat o a gent que l'utilitze. No, no. Diu que els poders públics tenen l'obligació d'aconseguir eixe estatus del valencià com a una llengua de primer ordre.

Evidentment parla de més àmbits, i a més el valencià s'ha d'utilitzar en més àmbits que no sols l'ensenyament i l'Administració. Però nosaltres pensem que l'ensenyament i l'Administració cauen totalment i absolutament dins de les possibilitats d'actuació de la Generalitat, dins de les possibilitats d'actuació dels poders públics. Per això volem centrar-nos en aquests temes. No vol dir que no pensem que al cine, als mitjans de comunicació privats, a uns altres llocs no haja d'utilitzar-se, però volem centrar-nos on l'Adminis-tració té competències, la responsabilitat i la llei li indica que ha d'actuar.

Primer me centraria en el lloc on se diu que hi ha una millor aplicació de l'ús del valencià, que és en el tema de l'ensenyament. L'article 23 de la Llei d'ús i ensenyament del valencià diu que tots els professors han de conéixer en igualtat el valencià i el castellà. Eixe article no es complix. No es complix ni en principi. Bé, actualment, enguany no s'ha complit i no s'està complint.

En una interpel·lació que vam fer al conseller el 9 de maig d'este mateix any, el conseller es va comprometre a demanar el requisit lingüístic per a les oposicions de l'any que ve. Esperem que siga veritat. Però nosaltres pensem que hi ha determinades qüestions que apareixen en la mateixa proposta del conseller, com per exemple la realització de proves extraordinàries, el tema que es faran cursos intensius també extraordinaris, el tema que es faran cursos específics que requerixen una concreció pressupostària.

És a dir, nosaltres en este aspecte concret, ja que el conseller s'ha compromés a demanar el requisit lingüístic en les oposicions de l'any que ve, el que exigim és que en els pressupostos del 2002 apareguen concretament quins recursos econòmics es van a utilitzar per a poder posar en marxa eixe pla que el mateix conseller es va comprometre a posar. Eixe pla no té encara ninguna concreció, simplement tenim el compromís del conseller; que ens el creem, però diguem que per a creure'ns-el més seriosament el que volem és que se concreten pressupostàriament les despeses que l'aplicació d'eixe pla pot portar avant.

Nosaltres pensem que el pla del conseller té diversos problemes, però com tenim demanada una compareixença per a parlar precisament d'eixes dificultats, anem a deixar la cosa de banda perquè tenim uns altres temes que tractar.

Nosaltres pensem que això que diu el Partit Popular que defensa la qualitat de l'ensenyament és impossible aconseguir-la, és absolutament impossible, si no se demana als professors tindre un coneixement suficient de la llengua vehicular de l'ensenyament. Ningú entendria que un professor de matemàtiques, d'història, de qualsevol assignatura no dominara suficientment el castellà, el valencià o l'anglés, la llengua en què li toque donar la seua assignatura, perquè la llengua vehicular és bàsica perquè els alumnes ho entenguen i perquè el professor puga expressar-se.

Per tant, el no-coneixement de la llengua vehicular fa que la qualitat de l'ensenyament es ressentisca des de la seua base. Per tant, nosaltres estem d'acord en eixe eslògan que s'ha utilitzat de "sense requisit lingüístic no hi ha qualitat", la qualitat de l'ensenyament no existix.

Nosaltres trobem encara molts més problemes en el tema de l'educació. Per exemple, l'Administració, la Conselleria de Cultura i Educació, seguix resistint-se que la Universitat de València puga demanar als seus professors, no a tots sinó a aquells que han d'ensenyar en valencià, puga fer-los una prova de valencià. I seguix insistint que un article dels estatuts de la Universitat de València no és correcte i seguix amb un procés judicial que per a nosaltres és absolutament absurd. Si no poden demanar, a un professor que ha de donar les classes en valencià, poder-li fer una mínima prova de valencià, com anem a garantir la qualitat de l'ensenyament? Per tant, nosaltres pensem que eixes indicacions són les que diuen que la Conselleria de Cultura i Educació no està ben orientada.

Però nosaltres ens trobaríem també en l'altre àmbit del de l'Administració autonòmica. Tots els altres funcionaris, tots els altres treballadors de l'Administració autonòmica. A vore, la Llei d'ús i ensenyament del valencià demana que els empleats que tenen relació directa amb el públic han de tindre un coneixement suficient del valencià, i a més diu "per a garantir el dret", no per a potser assegurar-lo o en algunes vegades assegurar-lo i altres no. No, no. Ha de garantir el dret. Diu també que les bases de convocatòria valoraran el coneixement del valencià. Diu que els poders públics assenyalaran els llocs per als quals és preceptiu el coneixement del valencià. Ja hem vist que ho ha assenyalat: en 165 només.

Això de cap manera assegura el compliment, que el dret del ciutadà estiga cobert. I el ciutadà té dret a ser atés en l'Administració en qualsevol de les dues llengües en què s'adrece. No vaig a dir aquí la penúria que suposa anar a una Administració i demanar que un expedient complet es faça en valencià. És absolutament impossible. Sempre hi ha un escaló intermedi que no el coneix amb suficient garantia com per a contestar en valencià. I, hala! ves i fes un recurs dient. "jo he demanat que es faça tot en valencià". I això ens passa continuadament a la gent que gastem el valencià. És un gran esforç que l'Administració respecte el nostre dret. I això és una qüestió que depén de l'Administració, dels poders públics i de la conselleria.

Bé, què diuen les altres lleis sobre el tema? La Llei 30/84, de mesures urgents per a la reforma de la funció pública, una legislació bàsica, una legislació estatal, diu que les comunitats autònomes tenen l'obligació ­no només el dret, sinó l'obligació­ de demanar la competència lingüística als funcionaris que han de tractar amb el públic i que han de tractar amb temes que es fan en la llengua autòctona. És a dir, pràcticament tots. Això ho diu una legislació bàsica, i la legislació autonòmica l'única cosa que pot fer és ajustar-se més o menys a eixa legislació.

Hi ha un decret que és el text refós de la funció pública valenciana, que en l'article 9 només diu que els funcionaris que hagen superat una prova selectiva, després de superar-la, van a dir quin tipus de competència lingüística tenen. Bé, nosaltres diem: eixa llei, que només parla del moment després d'aprovar un procés selectiu, deixa de banda el moment previ a l'aprovació del procés selectiu. Això que demana la Llei 30/84 mateixa, que és legislació bàsica. Això el text refós mateix de la funció pública valenciana ho obvia. Eixe error, eixa falta, és la que ha permés a molta gent no demanar el requisit lingüístic. No és correcte.

Nosaltres demanem que es modifique molt mínimament eixa llei perquè el requisit lingüístic siga exigible abans. I ho fem perquè legalment és necessari. Les exigències legals no demanen només un compromís a les persones, sinó que demanen uns fets. Les exigències legals diuen: "els funcionaris han de tindre la suficient competència lingüística com per a tractar amb el públic". No diuen: "el funcionari se comprometrà a tindre d'ací no se sap quants anys la competència lingüística". No, no, demana el fet. Si no hi ha eixa competència lingüística el dret del ciutadà està sent esborrat, inexistent. Per tant, com demana fets, nosaltres exigim que eixe xicotet paràgraf de la llei que faria falta afegir, és a dir, que l'Administració pot demanar la competència lingüística en el mateix procés selectiu i no posterior, això siga una realitat.

A vore. Nosaltres volem una llengua de primer ordre. Tenim al nostre favor les lleis, tenim sentències del Tribunal Constitucional suficients per a dir que tant la Llei d'ús i ensenyament del valencià, tant els aspectes de la Llei de funció pública estatal, tants els aspectes de la Llei de la funció pública autonòmica són absolutament legals i correctes. És una obligació dels poders públics el que el valencià siga una llengua en igualtat de condicions que el castellà.

Per tant, nosaltres pensem que ací el que està en joc no és cap trava legal. No tenim cap problema per a avançar en la potenciació del valencià i avançar en complir amb les obligacions legals. No hi ha cap trava. Per tant, la única problemàtica, l'únic problema pot ser una voluntat política, una voluntat política que passaria per no assumir que tenim eixes competències a una voluntat política que passaria per consentir que el que diu l'Estatut, el que diu la Llei d'ús i ensenyament del valencià no siga real i eficaç.

Per tant, nosaltres exigim en este acte i en aquesta proposició el que exigim és que es complisca l'estatut, es complisca la Llei d'ús i ensenyament del valencià.

La senyora presidenta:

Senyor Cardona, vaja finalitzant.

El senyor Cardona i Pla:

Ara acabaré de seguida, senyora presidenta.

. i que finalment, finalment, els drets dels ciutadans siguen reals i efectius i no siguen una mera escriptura en un paper que és un paper mullat.

Per tant, nosaltres pensem que esta proposició que presentem és absolutament positiva i correcta per a aconseguir les finalitats que el mateix Estatut ens demana.

Moltes gràcies.

La senyora presidenta:

Moltes gràcies, senyor Cardona.

Per a fixació de posició, té la paraula el senyor Vives, en representació del Grup Parlamentari Socialista­Progressistes.

El senyor Vives i Moncho:

Senyories.

Quan ens plantegem parlar sobre la llengua a mi sempre és una de les coses que em dóna una especial satisfacció i a l'hora una miqueta de tristesa.

La normativa que tenim en aquests moments a l'Estat espanyol i a la comunitat autònoma no deixa cap lloc a dubte.

La Constitució Espanyola, com vostés ja saben, senyories, diu en el seu article 3. 2. 3, en el títol preliminar: "Las demás lenguas españolas serán también oficiales en las respectivas comunidades autónomas de acuerdo con sus estatutos" y que "la riqueza de las distintas modalidades lingüísticas de España es un patrimonio cultural que será objeto de especial respeto y protección".

Coneixen també l'article 7. 1 de l'Estatut d'Autonomia, que diré ràpidament perquè tothom es centre, que diu que: "Els dos idiomes oficials a la Comunitat Valenciana són el valencià i el castellà", que "la Generalitat garantirà l'ús normal i oficial de les dues llengües i adoptarà les mesures necessàries per a assegurar el seu coneixement", i que "ningú no podrà ser discriminat en raó de la seua llengua" ­ningú­ i, a més, "atorgarà protecció i respecte oficial a la recuperació del valencià".

Per últim, la Llei d'ús i ensenyament del valencià, que jo crec que és la fita més important que ha hagut per a la llengua dels valencians des que el Rei En Jaume va entrar per estos indrets, i ho dic per una raó, perquè mai en la història de la humanitat el valencià ha sigut oficial, només que en aquell moment, en el moment que el Rei En Jaume va estar ací i era la llengua única, llengua oficial de tot el Regne de València, però a partir d'aquell moment mai fins aleshores havia sigut. I la Llei d'ús i ensenyament del valencià. , que vull recordar a ses senyories, va ser aprovada sense cap vot en contra. I ha sigut un element d'integració importantíssim, jo crec que capdal, en la nostra comunitat.

Perquè, la Llei d'ús i ensenyament del valencià no va en contra de ningú. La Llei d'ús i ensenyament del valencià va afavorir el valencià, que era una llengua discriminada, que era una llengua perseguida, que era una llengua que no tenia la mateixa igualtat que el castellà. I ho ha fet amb tot el respecte a les minories i ho ha fet amb tot el respecte a tots els ciutadans. I és una llengua integradora, es més, jo diria que és la llei que permet la integració real de la Comunitat Valenciana, la integració de totes les comarques, de totes les terres, de tots els ciutadans de la nostra comunitat. Sense una llei d'eixa categoria no haguérem pogut anar. I ara el que estem fent és tractar de portar a les seues conseqüències la Llei d'ús.

I vostés diran: "I per què no s'ha fet abans? " Fa 18 anys que es va aprovar la Llei d'ús i no era el mateix el panorama que teníem fa 18 anys que ara. Fa 18 anys que el valencià està ensenyant-se a les escoles. Fa 18 anys que tots els ciutadans i ciutadanes d'este país han tingut la possibilitat d'aprendre'l amb tots els cursos que han volgut i no hi ha ningú que puga dir que no ha tingut possibilitat de fer-ho.

Però és que, a més a més, jo crec que és importantíssim assenyalar que si la Llei d'ús i ensenyament del valencià és una llei integradora, és una llei que respecta tothom, és una llei que d'alguna manera cal anar avançant en allò que es planteja i que de moment encara no està fet.

Però, senyories, a més de tota la normativa que tots vostés coneixen, també coneixeran que ha canviat la situació política d'este país. S'ha produït un fet que jo crec que és un fet rellevant, almenys així ho han dit les forces més importants d'este país: s'ha produït un pacte per al valencià. I això abans no estava. Això abans no estava perquè hi havia qui s'oposava a què això passara. Però, ja no està. Tenim un pacte per al valencià que vol dir que s'han trencat les barreres més importants que teníem per a la normalització plena i absoluta de la nostra llengua. I eixe pacte pel valencià diu una cosa que tothom sap, però que de moment encara no s'aplica. I és que en el pacte reconeix la necessitat de l'exigència del requisit lingüístic. I això està pactat per les dues forces majoritàries.

S'ha fet una acadèmia, inclús el president de la Generalitat, fins i tot en el 9 d'Octubre, en el acte institucional, diu que això ha sigut una de les fites importants del que ha passat ací. L'Acadèmia no era un fi en si mateix. L'Acadèmia és només un element més de normalització. L'Acadèmia es fa no perquè l'acadèmia fóra imprescindible, sinó perquè l'Acadèmia és imprescindible per a aconseguir l'objectiu fonamental, que és normalitzar el valencià al nostre país, fer possible que l'ús del valencià siga en tots els registres d'ús i que siga en totes les terres valencianes, i per a fer això és imprescindible el requisit lingüístic. I des d'eixe punt de vista nosaltres com a socialistes pensàvem que el tema havia d'estar molt clar. El pacte per al valencià no només diu allò del requisit lingüístic. Diu més coses, però no estem centrats en això.

Jo quan deia que tenia una miqueta de pena el que deia és que m'haguera agradat que en lloc que fóra Esquerra Unida qui haguera presentat esta proposició no de llei, haguera sigut una proposta conjunta de les tres forces polítiques que estem ací a les Corts. I nosaltres els socialistes ho hem intentat. Vàrem intentar des que es va signar el pacte posar-nos en contacte amb el primer grup de la Cambra per a poder plantejar una moció conjunta de manera que açò fóra possible. Vàrem estar retardant el tema de la presentació d'esta proposició no de llei precisament perquè pensem que si hem sigut capaços d'arribar a un gran pacte per a la promoció de l'ús del valencià era imprescindible que a partir d'eixe moment, com que la situació política havia canviat, també havien de canviar els usos polítics de la Cambra, i havíem de ser capaços d'ajuntar-nos entre tots, de fer possible que el valencià fóra un element que estiguera per damunt de les nostres baralles partidistes i fer possible que el valencià d'una manera clara arribara a ser la llengua de tots sense cap tipus de discriminació.

I eixa és la tristesa que tinc, que encara no hem sigut capaços de posar-nos d'acord tots per una cosa que ho ha dit el president de la Generalitat, que ho ha dit el conseller d'Educació, que ho hem plasmat en una firma d'un pacte importantíssim per la llengua i que, a pesar d'això, ens trobem que la primera vegada que s'adjudiquen places d'ensenyament després d'haver signat el pacte i després vore's tot açò, encara resulta que apareixen denúncies de col·legis que arriben mestres, que no tenen el coneixement suficient del valencià, a donar classes en llocs que està implantada la línia d'ensenyament en valencià, el programa d'incorporació progressiva o el programa d'immersió lingüística.

I això és un pas enrere. I no és possible pensar que després d'haver fet tot l'esforç que hem fet, almenys alguna part de la Cambra perquè això siga possible, encara estem fent possible que anem tenint passes enrere. I nosaltres, senyories, no estem per donar passes enrere. Nosaltres, senyories, estem per a mirar el futur i per avançar cap al futur, amb tranquil·litat, amb tot el tipus de sosegament que faça falta, però sense perdre ni un minut amb els nostres passes endavant. No volem un pas endavant i dues passes cap enrere. No volem que només les firmes siguen per a quedar bé en una espècie d'element mediàtic que després han d'aparéixer en els periòdics. Volem, volem, que els pactes aprofiten per a desenvolupar les lleis i per anar avançant en el camí del retrobament de la nostra llengua i en el camí que el valencià siga d'una vegada i tinga la mateixa consideració social, lingüística i cultural que el castellà. No volem res més. No volem eliminar res. No volem anar en contra de ningú. Volem que el valencià siga també la llengua de tots els valencians.

Però, no em puc resistir, parlant com estic parlant amb un grup, el Grup Popular, que té com a ­diríem­ com a bandera el fet de dir que el tema de l'economia és molt important i tal i que qual, miren vostés, si nosaltres no normalitzem el valencià, si la gent que està en l'Administració no coneix les dues llengües, només tenim dues possibilitats: o els drets lingüístics dels valencians no seran atesos o haurem de duplicar l'Administració pública valenciana de valencians i de castellans, amb la qual cosa el que estem aconseguint ara és encarir d'una manera extraordinària el tema de l'Administració pública valenciana. Hem de tindre uns quants traductors, no molts, uns quants traductors, que han d'estar fent el que haurien de fer la resta dels funcionaris o, inclús, hauria d'haver una doble xarxa de funcionaris en valencià i funcionaris en castellà. Amb la qual cosa estem produint un encariment claríssim de l'Administració pública valenciana que podríem perfectíssimament, perfectíssimament, anar reduint i anar fent que eixos diners, que ens gastem ahí d'una manera inútil, aprofitaren, per exemple, per a donar una miqueta més de cancha a l'escola pública que falta li fa, dic jo, per a això o per a qualsevol altra cosa.

Des d'eixe punt de vista, senyories, jo espere i desitge que esta proposició no de llei vaja endavant. I miren vostés si nosaltres estem pel consens i estem perquè açò vaja bé que ni tant ni sols, i no és que no tinguem, nosaltres tenim claríssim què és el que volem. Però com que el partit en el govern és qui té l'obligació de dir com vol desenvolupar eixos acords que estan fent, de dir com vol desenvolupar el que diu el seu president, de dir com vol desenvolupar el que diu el seu conseller, volem que siga el Partit Popular i presente a esta Cambra el més aviat possible un plantejament que ens diga com i de quina manera vol que el requisit lingüístic estiga ací. Però no volem esperar més ja, perquè aleshores el que pensarem és que el Partit Popular té dos vares de mesurar, té dos cares: una és per a firmar un protocol i eixir molt guapo en la foto i, l'altra, és per a després això aprofitar-li per a no fer res, per a aturar el procediment i per a fer que en este país.

La senyora presidenta:

Senyor Vives.

El senyor Vives i Moncho:

. no sols no anem caminat endavant, sinó que cada vegada estem més estancats.

Moltes gràcies, presidenta. (Aplaudiments des d'un sector de la Cambra)

La senyora presidenta:

Moltes gràcies, senyor Vives.

Té la paraula per a fixació de posició a esta proposició no de llei el senyor Serra, en representació del Grup Parlamentari Popular.

El senyor Serra Cervera:

Amb la vènia de la presidència.

Senyories.

Hui tenim un debat que presenta el Grup Parlamentari d'Esquerra Unida, on després d'escoltar-los la sorpresa és important, perquè ens diuen que teníem un marc legislatiu correcte, òptim i que la proposta no és de modificar lleis, sinó de verificar voluntats polítiques. I això, senyories, no s'ajusta a la realitat.

La proposta que hui es debat en esta Cambra demana que es canvie la Llei de la funció pública valenciana per a exigir el requisit lingüístic per a totes les places de la funció pública valenciana i s'insta que es canvien les lleis del govern central relatives a la funció pública junt amb un tercer apartat, que és en el primer que em centraré. Per tant, del que estem parlant és de canviar lleis, del que estem parlant és de canviar articles i del que estem parlant és d'una cosa molt distinta al que s'estava dient.

Senyories, en el mes de maig, en el mes de maig, a molts grups polítics la declaració d'intencions del govern del Partit Popular els va pillar amb el pas canviat. I la sorpresa que s'isquera, per part del president Zaplana i per part del conseller d'Educació i Cultura, dient que en l'any 2002 el requisit lingüístic serà una exigència per als docents en valencià que accedisquen en les oposicions d'eixe any, va ser una aposta sincera i una aposta important a favor del valencià com no s'havia fet abans.

Senyories, hui la proposta que ens du Esquerra Unida jo crec que arriba tard, arriba tard en el segon punt perquè està contestat pel govern i assumit el compromís polític i ja està posant-se en pràctica. En segon lloc, jo crec que la proposta que vostés duen hui a esta Cambra té una doble moralitat; una doble moralitat perquè estan plantejant ací unes coses i en altres cambres estan plantejant el contrari. I, en tercer lloc, jo crec que hi ha una falta de sinceritat important, una falta de sinceritat important, perquè qui du la proposta és qui no ha donat cap pas per a cedir part de la seua veritat absoluta sobre la llengua, com han fet altres grups parlamentaris i han sigut conseqüents en arribar a un gran acord i a un gran pacte per la llengua. Perquè tots tindrem veritats absolutes, però ha hagut algú que ha sigut capaç de compartir una part d'eixa veritat. I vostés no han sigut capaços i voluntàriament s'han quedat automarginats d'eixe gran acord.

Senyories, com ja s'ha dit per part el govern del Partit Popular, en estos moments el requisit lingüístic per a l'accés a la docència està garantit i assumit com un compromís polític en el mes de maig del govern del Partit Popular. I això què vol dir? Que totes les persones, que totes les persones que es presenten a unes oposicions per als cossos docents en l'any 2002 hauran d'acreditar prèviament el requisit lingüístic. I això és el que vostés duen en la seua proposta, que es complisca l'article 23 de la Llei d'us i ensenyament. I això, senyories, este govern, este govern, en el mes de maig ho va assumir i ho va assumir de manera pròpia. I després s'ha vist reflectit en un gran acord al voltant del valencià que hem arribat amb el partit majoritari de l'oposició, amb el Partit Socialista. I crec que és un gran acord a favor del valencià.

Ara bé, senyories, vostés diuen, com diu la seua proposta, com diu la seua proposta, que instem el govern de l'Estat a què canvie les lleis de la funció pública, i això ho diuen vostés, que es canvien les lleis. I donen un termini de què en quatre mesos es presenten per part del govern els resultats d'eixes actuacions d'esta Cambra. Jo li dic a vosté: tinguen coratge polític i vostés a vore si són capaços de convèncer al senyor Llamazares a què per primera vegada el seu grup federal duga eixa proposta en les Corts Generals. Però vostés tinguen la capacitat de convicció i de credibilitat per a dur eixe tema endavant en les Corts Generals, cosa que mai han fet, mai han fet, perquè el seu partit, el seu partit a nivell estatal, no comparteix eixe principi.

Però vostés també ens diuen que canviem la Llei de la funció pública valenciana per a què en totes les places, en totes les places de la funció pública s'exigisca prèviament el requisit lingüístic. Mire, mosatros hem optat per un model molt clar, que era el de convéncer de manera progressiva i gradual anar treballant en el marc legislatiu que tenim al voltant del valencià. I jo crec que ahí hi ha dos diferències importantíssimes. En un sistema, que jo crec que Esquerra Unida sempre ha defés, sempre ha defés, i que al final la legitima en eixa posició, però que vostés tinguen legitimitat no vol dir ni molt menys que siga allò correcte o que siga allò necessari, però és la legitimitat que vostés tenen per a defensar-lo, que és l'imposar i l'obligar, nosaltres hem optat per un altre, que és el de convèncer, el de crear un voluntarisme a favor de la llengua, el de tindre una gradualitat i el de donar-li un suport polític permanent, un suport polític que s'ha fet amb voluntat política i que s'ha fet amb mitjans econòmics.

Vosté ha parlat del famós pla que ací es digué. Eixe pla està en marxa i la dotació econòmica serà la que faça falta per a garantir que tota la gent que es presente a l'any que ve a les oposicions als cossos docents a la Comunitat Valenciana tinguen la capacitació i puguen acreditar els coneixements del valencià.

Senyories, jo estic convençut, a l'igual que la majoria social de la Comunitat Valenciana, i quan parle de la majoria social vull parlar de tots els qui tenen alguna cosa a dir, i alguna cosa a dir no on únicament les forces polítiques ací representades, els agents socials, els agents econòmics, jo crec que tots comparteixen el que és el sentit comú que està aplicant-se en estos moments en el marc normatiu que tenim, que és que cada vegada es parla més valencià en l'Administració, que cada vegada hi ha un compromís més ferm amb la nostra llengua i que cada vegada es respecten molt més els drets individuals de les persones i estem dignificant el valencià com no s'havia fet abans.

Vostés ací proclamen que el valencià va cap enrere i això no és cert. Cada vegada es parla més valencià en la Comunitat Valenciana, cada vegada més gent estima i vol al valencià, perquè el senten com a propi, i cada vegada més s'està fent per dignificar la nostra llengua. I dignificar la nostra llengua no significa únicament i exclusivament agarrar-se a la bandera de la llengua i dir que és de l'esquerra o és nostra sinó apostar pel valencià com estem fent. Ha canviat molt l'escenari des de 1995; hui, parlar de crispació lingüística és parlar del passat; hui, al voltant de la llengua, l'únic que hi ha són grans acords i polítiques dia a dia. I ahí nosaltres hem estés la mà a tots i seguirem fent-ho amb l'acord, amb el compromís de dignificar, treballar i promocionar el valencià.

Senyories, en estos moments, vostés ho saben, vostés ho saben, la legislació garanteix la Llei de la funció pública valenciana, a l'igual que la legislació que s'ha desenrotllat després, que totes les persones que accedeixen a una plaça en la funció pública valenciana han d'acreditar i han de garantir el coneixement de la llengua valenciana. I simplement, i simplement, per a què els ciutadans puguen, puguen, exercir el dret a què els atenguen, el dret a què l'Adminis-tració tinga amb ells les relacions en la llengua oficial que vulguen, siga el valencià o siga el castellà.

Des del nostre grup, des del nostre grup, que no li quede cap dubte que a favor del valencià estarem, com hem estat sempre, donarem els passos igual que els hem donat sempre, però això sí, amb un compromís de sinceritat al voltant de la llengua i no situant-nos, com jo crec que esta proposta ens situa hui, que és en un escenari on el Grup Parlamentari d'Esquerra Unida no està a gust perquè s'ha quedat voluntàriament fora dels grans acords de la llengua, que és una posició legítima, és una posició de vostés, és una posició voluntària, però, com he dit abans, la legitimitat no sempre dóna raons. Jo crec que vostés s'han equivocat de manera importantíssima quedant-se i desmarcant-se dels grans acords al voltant del valencià.

El futur de la llengua està garantit, el futur de la llengua és un futur de compromís, i el gran acord al què arribarem, el gran acord del valencià al que arribarem mosatros volem dur-lo endavant. I anem a fer tots els esforços necessaris per a què eixe acord, no únicament siga, no únicament siga, un gran document presentat a l'opinió pública sinó que siga el cos doctrinal de la política lingüística.

Moltes gràcies.

La senyora presidenta:

Moltes gràcies, senyor Serra.

Per a rèplica, té la paraula el senyor Cardona.

El senyor Cardona i Pla:

Gràcies, senyora presidenta.

A Esquerra Unida, en què haguera hagut un estatut i la voluntat política de què les coses que allí diuen sobre el tema de la llengua es compliren, ens haguera resultat suficient. No ens hagueren calgut tant de paper com el tema ha comportat. Nosaltres estem per tindre una Comunitat on el valencià siga una llengua de primer ordre, i per eixe tema, per això hem estat treballant i continuarem treballant. Cada pas positiu que s'ha donat en el tema del valencià, Esquerra Unida i la societat civil que defensa que la llengua esta, el valencià, és una llengua de primer ordre, ens ha costat suar tinta. Cada pas que han pegat vostés avant ens ha costat mobilitzacions, exigències, mobilització de la societat civil. I continuarem amb el mateix pla.

Nosaltres haguérem estat d'acord amb qualsevol pacte per potenciar el valencià que haguera contingut terminis per a fer les coses, que haguera contingut accions concretes i reals. Però no ho hem vist. Moltes voltes vostés han utilitzat, han venut, cada pas que vostés han donat en el tema de llengua l'han venut deu i dotze vegades. Vinga a vendre! Ara anem a fer este pas, anem a fer este altre.

Mire, després d'últim pacte signat entre vostés i el Partit Socialista, vostés han tret una proposta de currículum de valencià, llengua i literatura que simplement deixa fora del currículum a qualsevol persona no nascuda al País Valencià. Això no és correcte, això no és correcte. Vostés signen pactes en els que no es comprometen a cap cosa concreta i a la mínima que vostés tenen el ataquen per a tornar a exigir, a demanar a la gent que estem defensant la llengua permanentment i sempre, ens estan demanant i exigint un altre esforç per aconseguir allò normal, que els nostres alumnes tinguen accés a un currículum complet, no mutilat, simplement això. I no em vinga dient-me que això era un decret de mínims i que la gent pot afegir, els professors poden afegir el que volen, perquè això no és cert. Poden afegir el que volen, però un decret de mínims és un decret de compliment, un decret de mínims fica les línies que s'han d'utilitzar, i si poguéren afegir ho ficarien en el propi decret de mínims, ficaria que aconsellem afegir autors que no han nascut dins el País Valencià. No és valencianitzar un currículum el deixar-nos sense historia i el deixar-nos sense cap tipus de referent. Ficats així, vostés han llevat als mateixos autors de les cròniques del Jaume I, que no van nàixer ací, al País Valencià.

Bé, jo, senyor diputat, vaig agarrar-li un dels seus reptes, vaig assumir-lo i vaig agarrar-lo clarament. Esquerra Unida a nivell estatal presentarà una proposta en eixe sentit, perquè nosaltres creem en un model d'estat federal i nosaltres anem a presentar una proposta en eixe sentit. Perquè vostés sempre exigeixen esforços als altres, sempre exigeixen esforços als qui tenen davant, però vostés no els fan. Vostés demanen que nosaltres ens menegem, però vostés no es menegen en eixe sentit.

Vostés, al no aprovar esta proposició no de llei, al no aprovar-la, el que vénen a dir és que vostés estan satisfets amb eixe 1% que demanen de requisit en l'administració pública; vostés vénen a dir que no estan disposats a aclarir la Llei de la funció pública valenciana, que no estan disposats a aclarir per a permetre, que és el que diu la proposició; el que diu la proposició és que se modifique eixa llei per a permetre exigir com a requisit en qualsevol prova d'accés a la funció pública el coneixement de valencià. No volen ni permetre-ho. La llei, en si, no ho contradiu, el que passa és que només se referix al moment d'acabar el procés de selecció i no fa cap referència al moment inicial.

De manera que eixa xicoteta ambigüitat, eixa xicoteta ambigüitat, resoldre-la deixaria les coses molt clares, diria molt clarament que vostés estan per un pacte pel requisit lingüístic. El no-canvi d'eixa cosa, diuen: "Nosaltres estem d'acord amb l'ambigüitat, mos va bé". I aleshores, nosaltres anem al fons de la qüestió.

Vosté em diu que tal com estan ara les coses.

La senyora presidenta:

Senyor Cardona, vaja finalitzant.

El senyor Cardona i Pla:

. es dóna suficient cobertura al dret dels valencians i valencianes a ser atesos en qualsevol de les dues llengües. I jo li dic: això no és veritat, no és veritat, n'hi ha casos esporàdics que arriben als tribunals, però, realment, i només s'ha d'anar a fer la més xicoteta prova, no és veritat que actualment, com estan les coses, estiga garantit que quan una persona va a l'administració i vol que s'adrecen a ella en valencià, el seu dret quede completament cobert. I mentres no estiga garantit això, no estarem en una posició d'igualtat.

Gràcies.

La senyora presidenta:

Moltes gràcies, senyor Cardona.

Té la paraula, per a rèplica, el senyor Serra.

El senyor Serra Cervera:

Amb la vènia de la presidència.

Senyories.

En no recolzar-li la seua proposta, jo crec que queda molt clar el que està dient i és que no anem a recolzar el quedar-mos fora d'un gran acord per la llengua, i això és el que vostés hui han vingut a plantejar en esta Cambra.

Mire, vosté ahir, sense anar més llunt, dia en els mitjans de comunicació, i aixina ho tinc, que tan sols l'1 % de funcionaris parlen el valencià: això no és cert. Això no és cert i això no s'ho creu ningú.

Perquè s'ha fet un gran esforç al voltant de la llengua, perquè s'ha fet un gran esforç al voltant de normalitzar i de capacitar els funcionaris de l'administració autonòmica i de l'administració central de l'Estat en la Comunitat Valenciana, senyories.

I no fa falta que li diga que més de 1. 700 accions formatives des de l'any 1995, més de 35. 000 inscripcions en cursos de capacitació i de coneixements del valencià per part de personal que està treballant en l'administració autonòmica i en l'administració central. I això està deixant de manera clara el que és una voluntat d'este Govern, una clara voluntat d'apostar perquè el valencià siga una llengua en igualtat de condicions que el valencià en l'administració pública. , i hui no ho és, però volem que ho siga, volem que ho siga.

Mire, mosatros hem donat grans passos, hem donat grans passos que vostés no han reconegut mai al voltant de la llengua. De 1995 a hui, s'ha recorregut un camí importantíssim, un camí importantíssim; vostés no el reconeixen, i no el reconeixen perquè partixen de la situació que senten com a pròpia la matèria i mai entendran que uns altres que volen la llengua tant com vostés caminen en una direcció correcta.

Vosté ha tractat ací temes que no tenien res a vore amb la seua proposta, però sí que li dic: vostés falsegen la realitat del decret de mínims. Vosté ha dit ací que anem a deixar-los sense història: serà la seua història, perquè la història dels valencians està garantida, i la història dels valencians a la millor no coincidix amb la visió general de la història del seu grup i no és la mateixa, lògicament, no estarà garantida, però la del poble valencià estarà garantida, i en el decret de mínims, l'única cosa que hem fet és que estiguen dins els que no estaven, els valencians que no estaven, és l'única cosa que hem fet.

Perquè eixe debat demagògic, un debat fals i un debat que s'allunya molt de la realitat social o sociolingüística de la Comunitat Valenciana, l'única cosa que ha fet és una vegada més contrastar els que volen i defenen el valencià i els que mai han cregut en el valencià com a llengua pròpia i ho han utilitzat amb altres interessos de manera contínua.

Mosatros, hui ho diem: al costat de la llengua, la mà per a qualsevol acord, i ho hem demostrat, i hem segut capaços, el Grup Socialista i el Grup Popular d'arribar a un gran acord al voltant de la llengua, i arribarem en favor del valencià a tots els que fagen falta. Vostés decidiren automarginar-se, igual que altres agrupacions polítiques. És molt respectable, és molt legítim, però ja li ho dic, la legitimitat sempre no dóna la raó, i moltes vegades, en funció del que estem autoconvençuts, de la nostra veritat absoluta, de no cedir en res, el que donem són passos enrere.

Hui, el valencià ha donat molts passos endavant. Hui, Esquerra Unida, amb esta proposta, ha donat passos enrere. Per què? . Perquè ha demostrat una vegada més que no està compromesa de manera sincera amb el valencià, i resulta que com estem entrant en una dinàmica, estem entrant en una situació a on el valencià ja no dóna rèdits electorals a ningú, ja no dóna rèdits electorals a ningú, alguns continuen agarrats a això, i jo li dic: mosatros, de manera sincera, hem apostat per la llengua, anem a continuar fent-ho, anem a dotar les escoles, l'Educació Primària, l'Educació Secundària, la societat valenciana, dels mitjans i dels instruments necessaris perquè el valencià tinga el nivell que ha de tindre en la societat valenciana.

I una cosa molt important: el president Zaplana se comprometé amb la societat valenciana, el dia que els dos gran partits assumiren l'acord per la llengua, a fer-lo propi com a president, a fer-lo de tots els valencians, de tota la realitat de la Comunitat Valenciana, respectant la realitat sociolingüística, i això és el compromís més important jo crec que s'ha fet amb la llengua valenciana, com abans ha dit algú, des que el rei Jaume I entrà en València.

Moltes gràcies. (Aplaudiments des d'un sector de la Cambra)

La senyora presidenta:

Moltes gràcies, senyor Serra.

Correspon la votació ordinària de la presa en consideració de la proposició no de llei sobre exigència del coneixement del valencià en qualsevol prova d'accés a la funció pública, presentada pel Grup Parlamentari d'Esquerra Unida.

Senyories, comença la votació. (Pausa) Comença la votació. El resultat de la votació és de 35 vots a favor, 41 en contra, cap abstenció. Queden rebutjada esta presa en consideració.

Senyories, se suspén la sessió per quinze minuts.

(Se suspén la sessió a les 11 hores i 4 minuts)

(Es reprén la sessió a les 11 hores i 46 minuts)

Compareixença del conseller de Sanitat, senyor Serafín Castellano Gómez, per tal d'informar sobre els fets ocorreguts a la clínica Virgen del Consuelo de València, on s'ha produït la mort de tres pacient que s'estaven dialitzant al Servei d'Hemodiàlisi, sol·licitada a petició pròpia (RE 29. 578), pel GP Socialista-Progressistes (RE 29. 514) i GP d'Esquerra Unida del País Valencià (RE 29. 518)

La senyora presidenta:

Compareixença del conseller de Sanitat per a informar sobre els fets ocorreguts en la clínica Virgen del Consuelo de València, a on s'ha produït la mort de tres pacients que s'estaven dialitzant al servici d'hemodiàlisi, sol·licitada a petició pròpia, pel Grup Parlamentari Socialista­Progressis-tes i pel Grup Parlamentari d'Esquerra Unida.

Té la paraula l'honorable senyor conseller de Sanitat.

El senyor conseller de Sanitat:

Llegado a este punto, permítanme que con carácter previo a la narración de los hechos les exponga brevemente algunas cifras que ayuden a obtener una visión global del problema que aqueja al afectado por la insuficiencia renal crónica, un paciente, y esto es importante resaltarlo, cuya calidad y sobre todo cuya expectativa de vida está totalmente supeditada tanto al tratamiento renal sustitutivo como a la esperanza de poder ser trasplantado, gracias al altruismo y al espíritu solidario de nuestra sociedad.

A tal efecto, se ponen en contacto en cuestión de menos de horas con los pacientes que habían sido dializados en el tumo de mañana, y se les ingresa para su observación y monitorización en las unidades de cuidados intensivos de los siguientes hospitales: el Hospital General Universitario de Valencia, el Hospital 9 de octubre y en la Clínica Virgen del Consuelo.

Continuando con la política de transparencia informativa, se emite un comunicado de prensa informando de los hechos que les acabo de relatar, y anunciando también la comparecencia mía en rueda de prensa a las 7 de la tarde de ese mismo día.

Entre los días 6 y 7, y una vez se han obtenido los resultados analíticos del agua y de las soluciones, muestreos que además se realizan según indicaciones del grupo de expertos que anteriormente les he citado y revisados por los mismos para su valoración, se concluye en las diferentes actas lo siguiente, lo cual leo textualmente:

Señorías, con fecha 7 de septiembre, como ya les he indicado anteriormente, se remite al Ministerio Fiscal un informe de las actuaciones realizadas, que consta de un total de 30 folios.

(Ocupa la presidència el vicepresident primer, senyor José Cholbi Diego)

El senyor vicepresident primer:

Moltes gràcies, senyor conseller. Moltes gràcies, senyor Castellano.

D'acord amb la petició del Grup Parlamentari Socialis-ta­Progressistes, amb l'escrit de registre d'entrada número 29. 514, té la paraula l'il·lustre diputat senyor José Camarasa.

El senyor Camarasa Albertos:

Yo no quería saber cómo se llaman los nefrólogos, no me interesa. Les tengo una gran consideración, coincido con usted en que tenemos un buen equipo de nefrólogos, un buen equipo médico. Creo que los centros concertados lo hacen lo mejor que pueden. Pero claro, están condicionados, porque como usted, concretamente en el tema del concierto de diálisis, es la conselleria que menos paga en toda España, está obligando quizá, quizá, a esos centros concertados a que tengan que hacer economías de alguna manera que pueden ir en contra de los intereses de los pacientes.

Decirle, conseller, que quería repetirle una cuestión que puede parecer baladí, que a ustedes no les puede parecer grave, pero concretamente no puedo dejar de pensar que quizá, y esto no es una afirmación, de haber tomado unas medidas cautelares en el Estado español con anterioridad, quizá 21 personas, aunque fueran de la República de Croacia, podrían hoy, quizá, seguir viviendo. Y digo eso porque creo que probablemente tendremos noticias muy pronto, y repetir que quizá usted ya lo sabe: la relación causal definitiva que pronto hará conocer el propio Instituto de Salud Carlos III de que es el filtro de Baxter.

El senyor vicepresident primer:

El senyor Camarasa Albertos:

Muchas gracias. (Aplaudiments des d'un sector de la Cambra)

El senyor vicepresident primer:

Pel Grup Parlamentari d'Esquerra Unida del País Valen-cià, d'acord amb la petició de registre d'entrada número 29. 518, té la paraula la il·lustre diputada senyora Llinares. (Pausa)

Senyora Llinares, té vosté la paraula.

La senyora Llinares i Llorca:

Senyor president.

Senyories.

Senyor conseller.

Per fi s'ha dignat a vindre, senyor conseller, per fi ha vingut a esta Cambra. Era el 29 d'agost d'aquest any quan sorgix un problema inesperat i greu dins de l'àrea de salut a la Comunitat Valenciana, tan greu que dóna lloc a tres persones mortes de manera repentina en el termini de no aplega una setmana, i 24 hores després el problema ha crescut i hi ha tres persones més que han perdut la vida en idèntiques circumstàncies però en unes hores. S'han produït les morts després de la realització d'un servei mèdic al qual necessiten sotmetre's moltes persones arreu de tot el món i, per descomptat, moltes persones ací al País Valencià. Lògicament, la notícia va omplir de preocupació i d'angoixa a malalts que havien de passar per eixos tipus de serveis i als seus familiars.

Però, el senyor conseller de Sanitat no va tindre temps ni ganes, trobe jo, per a acudir a la premsa a fer unes declaracions tranquil·litzadores. No li va donar importància a la notícia? O com va estar això, senyor conseller? No va eixir a donar explicacions sobre quines mesures s'havien pres perquè no hi hagueren més successos d'aquest tenor i quins camins s'havien mamprés per a avançar en l'aclariment d'aquestes desgraciades faltes. La seua senyoria no va tindre a bé eixir a donar explicacions a dir el que sabia i el que estava fent-se. Cal, com pareix ser que era un problema menor, que isca un càrrec de menys categoria. Amb el senyor subsecretari ja hi ha prou. I això el divendres, dos dies després de les últimes tres defuncions que venien després de tres. Res d'eixir de seguida. Sis persones mortes no sols no mobilitzen el conseller sinó que tarden almenys dos dies en mobilitzar a algú de la seua conselleria.

Els familiars dels malalts parlant d'ocultisme, d'absència d'informació, lògicament angoixats, nefròlegs manifestant la seua gran preocupació, i el senyor conseller amagat, no ho troba important, no troba que és una faena important, dins de les seues tasques de cap de Sanitat al país, donar explicacions a la ciutadania quan sorgeixen casos greus amb conseqüències de mort i que, a més a més, es produïxen de tres en tres. No troba el senyor conseller que forma part de la seua faena donar seguretat als valencians?

El senyor subsecretari tarda dos dies en eixir. Tampoc és que s'esplaiara molt parlant ni que explicara massa coses, però va eixir. Tardà dos dies, després de les últimes persones que havien faltat, en eixir a dir alguna cosa com a únic representant de la conselleria. La llarga taula aquella, el senyor subsecretari assegut en mig i no sabent què dir, sols repetint que "no sabía si había relación causa-efecto" entre les defuncions i els aparells, va estar desolador. Jo crec que en compte d'aconhortar va augmentar angoixes.

No van estar, senyor conseller, el seu departament a l'altura del que la ciutadania necessitava aquells moments. I és que no és pot dir, senyor conseller, que la seua senyoria i el personal que l'envolta se n'adone ràpidament dels casos greus quan sorgixen. I en sanitat, sap què passa? Que això fa tremolar. No es pot dir que reaccionen amb promptitud i amb eficàcia. No és pot dir que actuen donant la sensació que saben quin cosa es duen entre mans, que saben que caldrà obrir una investigació seriosa i posar en moviment tots els mitjans necessaris perquè eixa investigació avance en promptitud, que es traguen ràpidament conclusions de la investigació a fi d'actuar impedint majors mals. Eixa lentitud en reaccionar, eixa lentitud en donar la cara seria simplement sorprenent si no estigueren en joc vides humanes.

Ja li va passar amb la legionel·la a Alcoi i la comarca del Comtat. Només quan va ser una gran alarma pública és va dignar a emprendre la investigació per una banda i eixir a donar explicacions als ciutadans per una altra. Però per a les dues coses, senyor conseller, ja era tard. La investigació no podia contribuir a trobar el focus de l'epidèmia, per a trobar el focus de l'epidèmia calia actuar amb més promptitud, i les seues explicacions, senyor conseller, a eixes altures de brot, rebrot i requetebrot, amb un centenar llarg de malalts, no se les creia ja ningú.

I ací ara exactament igual. No és fins a l'1 de setembre ­m'imagine que se li van acabar les vacances eixe dia­ que va aparéixer el senyor conseller. I no sé quan es comença ací la investigació, però sí que sé que a hores d'ara encara estan buscant-se per part de l'Institut Carles III ­i vosté ho ha explicat­ els dialitzadors que van utilitzar amb cada una de les persones que han faltat, per vore si hi ha o no alteracions de les membranes. Ha passat més de mes i mig, quasi dos mesos, senyor conseller, i les investigacions la veritat és que massa de presa no van. I resulta que els dialitzadors ­vostés ho han dit ací­ estan dipositats en més de 110 contenidors de residus que ja es trobaven emmagatzemats a Múrcia, a València, i vosté diu que han recuperat i no sé per a on estan, no ho ha dit. I resulta que cal buscar contenidor per contenidor ­vosté ha dit 110­ i la investigació no pot començar ni avançar amb promptitud, i per tant s'allunya en el temps. Perquè cal analitzar i comparar la sang que queda en cada dialitzador amb la sang de cada persona que ha faltat, buscant dins de 110 contenidors. De moment s'ha trobat un dialitzador. Produïx aborronament, senyor conseller, i espant pensar que estem en mans d'una conselleria que actua ­o no actua­ d'aquesta manera.

Esquerra Unida en aquell temps ja, el 31 d'agost, li havia demanat la seua compareixença urgent per a instar-lo a diligenciar la investigació i altres actuacions, però, il·lògicament, vosté no va atendre. I ha d'haver una vintena de morts a Croàcia gastant els dialitzadors de la mateixa casa i que es fera tot allí amb rapidesa: autòpsies, investigació preliminar, conclusions preliminars i dimissió de la ministra ­dimissió de la ministra, eh? ­ i que es torne a muntar ací un aldarull, ací al País Valencià, que Esquerra Unida insistisca de nou que vinga a explicar el que sàpiga, el que ha fet, perquè vosté es digne a aparéixer per aquesta Cambra. Molts morts ací al País Valencià, a Madrid, a Croàcia, fent el mateix, són massa, i en massa poquet temps, i l'alarma pública s'ha disparat. I ací el tenim, per fi el tenim a vosté ací.

Les explicacions, senyor conseller, cal vindre a donar-les ací a les Corts, a l'àgora, a la plaça del poble, on té la seua senyoria l'obligació de vindre a donar compte. I per molta majoria absoluta que tinga, el sistema democràtic exigix que tinga lloc el control per part de l'oposició de les accions del Govern. I no es pot gastar eixa majoria absoluta per a evitar vindre a donar explicacions. Les majories absolutes haurien de servir per governar amb tranquil·litat, però per a amagar el bulto i la informació, no, senyor conseller.

I ara, senyor conseller, m'agradaria, per a intentar traure totes les responsabilitats polítiques que vosté té en tot este assumpte, que contestara en la seua resposta a una sèrie de preguntes.

Vosté ha explicat que les persones que es moren el 21, el 22 i el 28 d'agost, vostés d'això no s'enteren fins que els inspectors no apleguen a la clínica, ho pregunten i, aleshores, s'enteren. Vostés s'enteren el 29 d'agost a les quatre i mitja de la vesprada que havien hagut tres morts sobtades. Quines explicacions li ha demanat vosté a la Clínica Virgen del Consuelo? Quines mesures pensa prendre perquè aquest cas no es torne a repetir? O és que troba el senyor conseller que hi ha prou control a les clíniques concertades?

En tota la resta de l'any, vosté ho ha dit, huit mesos, sols havia hagut cinc persones que hagueren faltat malalts del renyó que havien gastat l'hemodiàlisi. Aleshores, les tres primeres persones que faltaren el mes d'agost, les tres en una setmana, és una xifra anormal. (Recalcant la paraula) Vosté pot dir el contrari, però és una xifra anormal. (Recalcant la paraula) Sí, sí que ho ha dit, sí que ho ha dit. I havia d'haver suscitat algun tipus d'investigació. Ja ha exigit responsabilitats de per què no es va despertar algun timbre d'alarma en la Clínica Virgen del Consuelo i se li va comunicar a la conselleria? O és que sí que li ho van dir i vostés van callar?

Senyor conseller, els malalts de renyó que necessiten fer-se l'hemodialisi han de saber no sols que els aparells funcionen correctament, sinó que hi ha un sistema eficient de detectar amb suficient rapidesa eventuals fallides tècniques i humanes. Quins sistemes nous de control ha posat o pensa posar en funcionament? , perquè està clar, senyor conseller, que el que tenia ha fallat.

Senyor conseller, si és de veres que els dialitzadors que es van gastar no van aguantar una primera revisió, i aixina i tot van tornar a ser segellats per a la seua utilització normal, com és possible que ningú ­i quan dic ningú vull dir el metge especialista­ s'enterara? En la conselleria la inspecció sanitària sabia que estaven gastant-se eixos dialitzadors que no havien passat el control?

Senyor conseller, per què quan es desvien els pacients que tenia la Clínica Virgen del Consuelo a tres clíniques, dues eren propietat de la mateixa companyia que ha fabricat i distribuït el dialitzador immobilitzat? Senyor conseller, és veritat que els centres privats gasten dialitzadors més barats, membranes bàsiques o convencionals, que els dialitzadors que es gasten en els centres públics, membranes especials, i que aixina i tot vosté envia persones a dialitzar-se a centres concertats?

Senyor conseller, com és possible eixa falta de comunicació entre l'Hospital de la Princesa i el Ministeri de Sanitat, Ministeri de Sanitat i la conselleria? Com és possible que el Ministeri de Sanitat tinga eixa falta de control sobre els seus hospitals, que ni tan sols s'entera del que passa? I el tal hospital es permet comunicar directament a l'empresa subministradora sense passar pel ministeri. Un comentari, senyor conseller, perquè quina manera de funcionar la sanitat és eixa, que qualsevol pot fer el que vulga sense passar per les autoritats sanitàries?

És perceptiu, senyor conseller, que el nefròleg tinga presència física en el servei d'hemodiàlisi? Vosté ho ha comprovat?

Cada quant de temps fa la inspecció la Conselleria de Sanitat a les clíniques per a controlar el servei? Té algun inconvenient en facilitar-nos les altes d'eixes inspeccions?

Té constància el senyor conseller que en totes les clíniques privades s'utilitza el temps reglamentari per a dialitzar a un pacient, és a dir, entre tres hores i mitja i quatre hores? Ho han comprovat els seus inspectors?

Senyor conseller, se m'ha acabat el temps. Alguna pregunta més hauria de fer-li, però en fi, deixem-ho estar. M'agradaria que vosté contestara estes preguntes per a saber quin tipus de responsabilitat política ha tingut vosté i el seu equip en el fet que estes coses es pogueren produir en una clínica concertada. Allò que ho va fer tot tard, això ja és palmari, ja està clar que ho va fer tard, tots ho sabem.

Moltíssimes gràcies.

(Ocupa la presidència la presidenta, senyora Marcela Miró Pérez)

La senyora presidenta:

Moltes gràcies, senyora Llinares.

Té la paraula, en representació del Grup Parlamentari Popular, el senyor Clemente.

El senyor Clemente Olivert:

Y quiero recordar, porque aquí se ha abordado bastante sobre este tema, e insistir que estos dializadores se distribuyeron en el Hospital Princesa de Madrid ­hospital público­, en el Clínico y Provincial de Barcelona ­hospitales públicos­ y en el Hospital Virgen del Consuelo ­que es un hospital privado concertado­. Pienso realmente que ese no es el debate que les interesa a los valencianos en este momento ni el que le interesa a esta Cámara. Lo que es un hecho es que la Conselleria de Sanidad es la primera que inmoviliza los lotes A18 del dializador. Y a raíz de las gestiones realizadas, es cuando Baxter retira ella misma los filtros, y a continuación es el ministerio quien ordena la inmovilización.

Lo que es un hecho es que se ha actuado correctamente. Ustedes desde la oposición no lo quieren ver, pero tengan en cuenta que son ustedes los únicos que no lo quieren ver. Porque Avidepa, la asociación de las víctimas de negligencia médica, ha dicho públicamente que la decisión de inmovilizar los filtros era la correcta. Adepa ha calificado también públicamente como una buena medida y que se ha actuado con precaución; asimismo ha dicho que se ha actuado correctamente. Y el Consejo de Salud de la Comunidad Valenciana ha reconocido también públicamente que la conselleria, que la Administración autonómica ha actuado correctamente en este caso. Solamente quedan ustedes, señorías, para intentar continuar con ese discurso del miedo que realmente siguen pensando que les va bien.

La senyora presidenta:

Moltes gràcies, senyor Clemente.

Per a donar resposta conjunta, té la paraula l'honorable senyor conseller.

El senyor conseller de Sanitat:

Y mire usted, y le tengo que decir que en 24 horas de conocer los fallecimientos no se pudo hacer absolutamente nada más. Mire usted, en 24 horas se cierra el servicio de hemodiálisis, se hace la suspensión cautelar de la Clínica Virgen del Consuelo en el servicio de hemodiálisis, se atiende a todos los pacientes, que era lo prioritario, procurar por la seguridad, por la calidad asistencial de los pacientes, que es lo primero que tiene que hacer la Administración sanitaria cuando ocurre este tipo de incidentes. Se les derivó, en cuestión de horas, a clínicas, a hospitales, para tenerlos también en una observación durante 24 horas, que afortunadamente se les dió de alta porque no ocurrió absolutamente nada. Se realizaron las necropsias, se inició una investigación. Y todo ello en 24 horas. La gente juzgará si eso es agilidad, si es rapidez o no lo es. Yo creo que los datos son evidentes y son objetivos y dicen mucho de la actuación de todos los servicios administrativos y de todos los servicios de inspección de la Conselleria de Sanidad.

Hasta la defensora del paciente ha reconocido que ha sido una actuación rápida, ha reconocido que ha sido una actuación. Yo entiendo que a sus señorías les cueste eso reconocerlo, porque es mucho más fácil la crítica por la crítica, pero hasta la defensora del paciente. Y las asociaciones de enfermos, que desde el primer momento han estado en contacto y en reuniones con la conselleria, han reconocido y han sabido desde el primer momento cuáles han sido las actuaciones que se han realizando en este asunto.

En ese sentido, les tengo que decir que todos los servicios concertados actualmente por la Conselleria de Sanidad en los servicios de hemodiálisis están cumpliendo los requisitos que marca la legislación, porque es tan sencillo y tan simple que si un servicio no cumple esos requisitos, simplemente se cierra o simplemente se le apercibe para que rectifique, y si no, se le cierra. Así de sencillo.

La senyora presidenta:

Moltes gràcies, senyor conseller.

Té la paraula, per a réplica, el senyor Camarasa.

El senyor Camarasa Albertos:

Mire, yo no he acusado a la conselleria de tener ninguna culpabilidad como en Croacia, en absoluto. He dicho que quizá, si la posición del ministerio y de la ministra, de su mismo partido político, es lo único que he dicho, "de su mismo partido político", quizá con su falta de diligencia puede haber provocado. (inoïble)

La senyora presidenta:

Senyor Camarasa, vaja finalitzant.

El senyor Camarasa Albertos:

La senyora presidenta:

Moltes gràcies, senyor Camarasa.

Per a rèplica, té la paraula la senyora Llinares.

La senyora Llinares i Llorca:

Gràcies, senyora presidenta.

En primer lloc, una declaració de principis: Esquerra Unida de ninguna manera li vol traure rendibilitat política a sis persones mortes en el País Valencià. Esquerra Unida de ninguna manera es dedica a difamar a qui s'haja de difamar. I astò, perquè no se'm conteste, no dic noms, però ho faig com a declaració política: mosatros serem moltes coses, però no som carronyers, de ninguna manera, ni ho som, ni ho hem sigut, ni ho serem. Primera cosa que quede clara per a tots els que vulguen saber-ho.

Segon punt, senyor conseller. No faltaria més que no actuaren en aquell moment com van actuar, faltaria més que deixaren que continuara tot igual, tot igual, eh Les mateixes causes externes, de seguida es veu que són unes morts externes. Doncs, clar que s'ha de llevar tot, s'ha de traure la gent de la casa, s'han de deixar de gastar eixes medicines que es gastaven, deixar de gastar eixa aigua. Tot, clar que sí, clar que sí, absolutament tot! Vosté no podia carregar amb sis morts i després a la millor tres més i dos més, els d'eixe dia. No podia ser. S'havia de parar tot, tot! Clar que sí! I tancar el servei. Però això és precís, senyor conseller!

Què ve a contar-me que va fer la gran heroïcitat? Això, en l'edat mitjana, amb la pesta també es feia, també es tancaven les ciutats, clar que sí! Això és precís, és precís que es fera. Ara, no em conte que vosté li diu a la Mesa de les Corts o a qui siga: "Que vullc anar a les Corts en el pròxim Ple a explicar què és el que passa amb l'hemodiàlisi", i se li obren les portes de bat a bat. Si no ha vingut, si ha tardat quasi dos mesos a vindre és perquè vosté ha volgut tardar. I peticions d'urgència, trobe jo que això, mosatros no en podem fer, però vosté sí que pot vindre urgentment, dir: "Sí".

I sap què li dic, senyor conseller.

La senyora presidenta:

La senyora Llinares i Llorca:

Silenci, per favor, però els lletrats tenen la paraula. I ara, senyor conseller, li he dir jo a vosté després de sis morts que ha de vindre urgentment ací? Però que sis morts no és la suficientment urgència? És precís que jo li explique a vosté com n'és de reurgent això? Vinga, senyor conseller!

Mire, senyor conseller, no ha contestat a res, absolutament a res del que. No, tampoc venia a contestar. Vosté venia a contar-mos que com han analitzat els àcids ­és una pena que no ho haja contat, però quasi ho ha contat­, com han analitzat les basses, com han analitzat l'aigua, ha dit fins i tot en una reunió cada una de les persones que estaven, i n'hi havien la tira, almenys deu, i vosté plam, plam, plam, plam, plam, plam, plam, ahí dient les persones que estaven. Bé, si vosté li diu a això informació, jo no sé. , no sé què li dic.

Mire, vostés quins controls tenen? Això és el que jo volia dilucidar ací. Quins controls tenen vostés en les clíniques privades? I quan li he dit que si està el nefròleg, li ho dic amb coneixement de causa, i quan li he preguntat allò que si dialitzen en dos hores o en tres, li ho dic amb coneixement de causa. I quan li he dit això de les membranes cares o barates, li ho he dit amb coneixement de causa.

I, senyor conseller, mosatros estem ací tots comprovant com vostés, lentament, tranquil·lament i pausadament, però, per descomptat, sense parar, estan privatitzant la sanitat pública. Estan inclús gastant. ­i això ja ho vam discutir un dia­ gastant menys els serveis públics a fi que els serveis privats tinguen faena, i això, ja li vaig contar una volta l'hemodiàlisi en el meu poble, que es feen dos sessions perquè poguérem anar a la clínica del costat.

Aleshores, als valencians el que ens preocupa és el control. Ja que vosté va a privatitzar, l'organització sanitària de vostés és tot privat, controla vosté totes eixes clíniques privades? té els suficients inspectors perquè aclarisquen què és el que pot passar? Perquè no es tracta del que va fer vosté aquell dia, faltaria més que no ho fera, faltaria més.

Mire, senyor conseller, no ha contestat a res, i ací, per descomptat, s'ha fet el desentés, i sobretot, continue dient-li: no ha estat vosté a l'altura. ­vosté i el seu departament­ a l'altura del que en un cas com este es necessitava. No ho va estar en la legionel·la, no ho ha estat ara. I jo, sentint-ho molt, senyor conseller, però pense que vosté deu deixar el seu càrrec i que siga ocupat per una altra persona que actue amb més rapidesa i que veja les coses greus amb més amplitud i amb més profunditat, i que sàpia que quan una cosa és greu que és una cosa greu, i que ha de vindre.

La senyora presidenta:

Senyora Llinares.

La senyora Llinares i Llorca:

. i ha d'actuar com toca.

Jo, senyor conseller, sentint-ho molt, li demane la seua dimissió.

Moltes gràcies.

La senyora presidenta:

Moltes gràcies, senyora Llinares.

Per a rèplica, té la paraula l'honorable senyor conseller.

El senyor conseller de Sanitat:

La senyora presidenta:

Senyor conseller, vaja finalitzant.

El senyor conseller de Sanitat:

La senyora presidenta:

Moltes gràcies, senyor conseller.

Senyories, s'alça la sessió.

(S'alça la sessió a les 13 hores i 46 minuts)

